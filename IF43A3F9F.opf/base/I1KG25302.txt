༄༅། །སྒྲ་སྒྱུར་མར་པ་ལོ་ཙཱའི་རྣམ་ཐར་ཆེན་མོ་
མཐོང་བ་དོན་ཡོད་བཞུགས་སོ། །
མཛད་པ་པོ། རྣལ་འབྱོར་པ་ཁྲག་འཐུང་རྒྱལ་པོ།
མེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས་བསྒིགས།

༄༅། །སྒྲ་སྒྱུར་མར་པ་ལོ་ཙཱའི་རྣམ་ཐར་ཆེན་མོ་
མཐོང་བ་དོན་ཡོད་བཞུགས་སོ།།
མཛད་པ་པོ། རྣལ་འབྱོར་པ་ཁྲག་འཐུང་རྒྱལ་པོ།
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས་བསྒྲིགས།

དཀར་ཆག །
སྒྲ་སྒྱུར་མར་པ་ལོ་ཙཱའི་རྣམ་ཐར་ཆེན་མོ་མཐོང་བ་དོན་ཡོད།་1
སྐུ་སྐྱེ་བ་བཞེས་ནས་དམ་པའི་ཆོས་དང་མཇལ་ཚུལ།་5
རྒྱ་གར་དུ་བྱོན་ནས་མཁས་གྲུབ་བླ་མ་མཇལ་ནས་དམ་ཆོས་
བོད་དུ་སྤྱན་དྲངས་ཚུལ།་7
༡༽མཐུན་རྐྱེན་བསྒྲུབས་ནས་གྲོགས་དང་མཇལ་ཏེ་རྒྱ་གར་
ལ་བྱོན་ཚུལ།་8
༢༽རྒྱ་གར་དུ་མཁས་གྲུབ་ཀྱི་བླ་མ་མཇལ་ཏེ་སྙིང་པོ་དོན་གྱི་
དམ་ཆོས་ཐོབ་ཚུལ།་12
༣༽དམ་ཆོས་ཐོབ་ནས་སླར་བོད་དུ་བྱོན་ཚུལ།་50
རྒྱ་གར་དུ་ཐེངས་གཉིས་པ་བྱོན་ཚུལ།་66
༡༽གསེར་འཚོལ་དུ་བྱོན་ཞིང་བུ་སློབ་རྣམས་དང་མཇལ་ཚུལ།་66
༣༽རྒྱ་གར་ལ་བྱོན་ནས་བླ་མ་རྣམས་དང་མཇལ་ཏེ་ཆོས་ཞུས་ལ།་78
༣༽སླར་བོད་ལ་བྱོན་ཚུལ།་90
རྒྱ་གར་ལ་བྱོན་ཐེངས་གསུམ་པ།་96
༡༽གསེར་ལ་སོགས་པའི་ཡོ་བྱད་རྣམས་བསྒྲུབ་ཏུ་བྱོན་ཚུལ།་96
༢༽བླ་མ་ནཱ་རོ་པ་བཙལ་ཞིང་ཆོས་གསན་ཚུལ།་106

དཀར་ཆག །
༣༽བཀའ་དྲིན་ཅན་གྱི་བླ་མ་རྣམས་ལ་ཕྱི་ཕྱག་ཕུལ་ནས་
བོད་ལ་བྱོན་ཚུལ།་145
གསུམ་པ་གདམས་ངག་ཐུགས་ཉམས་སུ་བཞེས་པས་ཉམས་རྟོགས་
ཐུགས་ལ་འཁྲུངས་ཚུལ།་190
བཞི་པ་ཐུགས་དམ་མངོན་གྱུར་གྱི་སྒོ་ནས་བསྟན་པ་དང་སེམས་ཅན་
ཕན་ཐོགས་མཛད་ཚུལ།་203
༡༽སྲས་དར་མ་མདོ་སྡེ་སྐུ་གཤེགས་ཚུལ།་204
༢༽བཀའ་བརྒྱུད་ཀྱི་བསྟན་པ་དར་བའི་ལུང་བསྟན་མཛད་ཚུལ།་240
༣༽འགྲོ་ཀུན་དང་བ་འདྲེན་ཕྱིར་བཀོད་པ་སྐུའི་རྫུ་འཕྲུལ་
བསྟན་ཚུལ།་259
ལྔ་པ་བསྟན་པ་དང་སེམས་ཅན་གྱི་དོན་མཛད་ནས་གཟུགས་སྐུ་ཆོས་
དབྱིངས་སུ་ཐིམ་ཚུལ།་262

༄༅། ། བི མུ ཀྵ དྲི ཥཱ རྦི ཀ ཤ པྟ བ རྟ ན མ རློ ཙཱ སྱ བི ཧ ར ཏི སྣ ༎
༄༅། །སྒྲ་སྒྱུར་མར་པ་ལོ་ཙཱའི་རྣམ་ཐར་ཆེན་མོ་
མཐོང་བ་དོན་ཡོད་བཞུགས་སོ།
ན་མོ་གུ་རུ་དེ་ཝ་ཌཱ་ཀཾ་ནཱི། སྔོན་སྦྱངས་ཐུགས་བསྐྱེད་
སྨོན་ལམ་དུས་བབ་ལྷག་བསམ་གྲུ་གཟིངས་ནང་དུ་ལུས་
སྲོག་མ་ཆགས་འགྲོ་དོན་སྦྱོར་བ་མཆོག་གིས་རབ་ཞུགས་
ནས། །འཕགས་ནོར་མཐུན་རྐྱེན་ཡོ་བྱད་གཡོར་མོ་བརྩོན་
འགྲུས་མཐུན་རླུང་གིས་བསྐྱོད་པུ་ལ་ཧ་རི་ལ་སོགས་
འཕགས་ཡུལ་ཆུ་གཏེར་གླིང་ཕྱིན་ཏེ། །ནཱ་རོ་ལ་སོགས་
མཆོག ་གི ་མཁས་གྲུ བ་གདེངས་ཅན་རྒྱལ་པོ་དཔལ་
འབར་རྣམས་ལས་དམ་ཆོས་ནོར་བུ་དགོས་འདོད་ཆར་
འབེབས་བླངས་ནས་ནི། །བོད་ཡུལ་འཛམ་གླིང་དབུལ་
ཕོངས་ཀུན་བསལ་འཕྲལ་ཡུན་ཟག་མེད་དགེ་ལ་འགོད་
མཛད་དེད་དཔོན་དགེ་དོན་མར་པའི་ཞབས་ལ་གུས་
ཕྱག་འཚལ། །རྡོ་རྗེའི་སྐུ་ཡིས་ངལ་དུབ་ཁྱད་བསད་ནས། །

རྒྱ་གར་མཁས་གྲུབ་མཉེས་མཛད་རྒྱལ་ཚབ་འཛིན།
གངས་རིའི་ཁྲོད་འདིར་ཐུབ་བསྟན་རྒྱལ་མཚན་བཙུགས། །
སྒྲ་སྒྱུར་མར་པའི་སྐུ་ལ་ཕྱག་འཚལ་བསྟོད། །རྒྱལ་བ་
རྣམས་ཀྱི་གསུང་གི་བདུད་རྩི་ནི། །ཚིག་དོན་མ་ལུས་
འཐུང་འབྲས་མངོན་གྱུར་པའི། །སེང་གེའི་ང་རོས་ལོག་
ལྟ་ཐེག་དམན་འཇོམས། །སྒྲ་སྒྱུར་མར་པའི་གསུང་ལ་
ཕྱག་འཚལ་བསྟོད། །ཤེས་བྱའི་གནས་ཚུལ་ཇི་ལྟ་ཇི་སྙེད་
མཁྱེན། །བདག་པས་གཞན་གཅེས་འགྲོ་ཀུན་བརྩེ་བས་
སྐྱོང། །མཁྱེན་བརྩེའི་འོད་ཀྱིས་སྐྱེ་དགུའི་བློ་མུན་སེལ། །སྒྲ་
སྒྱུར་མར་པའི་ཐུགས་ལ་ཕྱག་འཚལ་བསྟོད། །ཟག་མེད་
(༢ན)བདེ་རྒྱས་གཞན་དོན་མཛད་པའི་སྐུ། །ཉམས་མྱོང་
ཐེག་ཆེན་ཆོས་འཁོར་བསྐོར་བའི་གསུང། །ཡེ་ཤེས་ལྔ་
བདག་དོན་གཉིས་མཐར་ཕྱིན་ཐུགས། ། །སྐྱེས་མཆོག་སྒྲ་
སྒྱུར་རྗེ་བཙུན་མར་པ་ཡི། །སྐུ་གསུང་ཐུགས་ལ་གུས་པས་
ཕྱག་འཚལ་བསྟོད། །རྒྱལ་སྲས་ཐུ་བོ་ཆོས་ཀྱི་བློ་གྲོས་ལ། །
བདག་ནི་དད་པས་དབང་མེད་གུས་ཕྱག་འཚལ། །ཉིན་
མཚན་ཁོར་ཡུག་སྒོ་གསུམ་རིམ་གཉིས་དང། །གཞན་དོན་

བསྒྲུབ་ལ་བརྩོན་པའི་མཆོད་པ་འབུལ། །ཐོག་མེད་དུས་
ནས་ཉོན་མོངས་དབང་གྱུར་པའི། །སྒོ་གསུམ་ཉེས་ལྟུང་
གནོང་འགྱོད་དྲག་པོས་བཤགས། །དམ་པ་ཁྱོད་ཀྱི་ཆོས་
ཕྱིར་དཀའ་སྤྱད་སོགས། །མཛད་མཆོག་རྣམས་ལ་སྙིང་
ནས་རྗེས་ཡི་རང། །བདག་སོགས་འགྲོ་ཀུན་སྨིན་ཅིང་གྲོལ་
བྱའི་ཕྱིར། །གང་ལ་གང་འདུལ་ཆོས་འཁོར་བསྐོར་བཞིན་
དུ། །ཇི་སྲིད་སེམས་ཅན་སྡུག་བསྔལ་མ་བསྒྲལ་བར། །
སྐྱབས་མགོན་མྱ་ངན་མི་འདའ་བཞུགས་སུ་གསོལ། །དགེ་
བས་འགྲོ་ཀུན་སངས་རྒྱས་ཐོབ་ཕྱིར་བསྔོ། །རྒྱལ་བ་སྲས་
བཅས་ཐུགས་དགོངས་ཡོངས་རྫོགས་ཤོག །སྐྱེས་མཆོག་
སྒྲ་སྒྱུར་མར་པ་ལོ་ཙཱ་ཡི། །ཡོན་ཏན་རྣམ་ཐར་ནམ་མཁའ་
ལྟ་བུ་ལས། །ངོ་མཚར་མདོ་ཙམ་འགྲོ་ལ་ཕན་ཕྱིར་བཀོད༎
བླ་མ་ཡི་དམ་མཁའ་འགྲོས་གནང་དུ་གསོལ། །བརྩེ་བས་
གནང་ནས་བྱིན་གྱིས་བརླབ་པར་མཛོད། །
དེ་ཡང་མ་རིག་པའི་འགྲོ་བ་མཐའ་དག་འདུལ་བའི་
སླད་དུ་རྒྱལ་བ་གོང་མ་རྣམས་བཀའ་བགྲོས་མཛད་ནས།
ཐུགས་ཀྱི་སྲས་བྱང་ཆུབ་སེམས་དཔའ་སེམས་དཔའ་ཆེན་

པོ་ཀུན་ཏུ་བཟང་པོ་དེ་ཉིད་མངགས་པས། རྒྱ་གར་དུ་ཌོ་
བྷི་ཧེ་རུ་ཀ་ཞེས་བྱ་བར་སྐྱེ་བ་བཞེས་ནས་འགྲོ་བ་མང་
པོའི་དོན་མཛད་རྗེས། སླར་ཡང་གངས་ཅན་ལྗོངས་ཀྱི་
འགྲོ་བ་རྣམས་འདུལ་བ་ལ་མངགས་ཕྱིར་སྐྱེ་བ་བཞེས་
ཏེ། བོད་གངས་ཅན་གྱི་སྐྱེ་འགྲོ་ཀུན་གྱི་དཔལ་དུ་ཤར་
ནས། སངས་རྒྱས་ཀྱི་བསྟན་པ་ཉིན་མོར་མཛད་པའི་སྐྱེས་
བུ་དམ་པ། སྒྲ་སྒྱུར་མར་པ་ལོ་ཙཱ་དེ་ཉིད་ཀྱི་ངོ་མཚར་
བའི་མཛད་པ་རྣམ་ཐར་ལས། སྐུ་སྐྱེ་བ་བཞེས་ནས་སྤྱིར་
གྱི་དམ་པའི་ཆོས་དང་མཇལ་ཚུལ། བྱེ་བྲག་ཏུ་རྒྱ་གར་
ལ་བྱོན་ནས་ཆོས་ཕྱིར་དཀའ་བ་སྤྱད་ཅིང། མཁས་གྲུབ་
ཀྱི་བླ་མ་རྣམས་ལས་དམ་ཆོས་ནོད་པ་བོད་ཡུལ་དུ་
སྤྱན་དྲངས་ཚུལ། ཐུགས་ཉམས་སུ་བཞེས་པས་ཉམས་
རྟོགས་ཐུགས་ལ་འཁྲུངས་ཚུལ། དེའི་སྒོ་ནས་བསྟན་པ་
དང་སེམས་ཅན་ལ་ཕན་ཐོགས་མཛད་ཚུལ། བསྟན་པ་
དང་སེམས་ཅན་གྱི་དོན་མཛད་ནས་གཟུགས་སྐུ་ཆོས་
དབྱིངས་སུ་ཐིམ་ཚུལ་དང་ལྔའོ། །

སྐུ་སྐྱེ་བ་བཞེས་ནས་དམ་པའི་ཆོས་དང་མཇལ་ཚུལ།
༈ དང་པོ། བོད་ཡུལ་དུ་སྐུ་སྐྱེ་(༢བ)བ་བཞེས་ནས་
སྤྱིར་གྱི་དམ་པའི་ཆོས་དང་མཇལ་ཚུལ་ནི། སྐྱེས་མཆོག་
མར་པ་ལོ་ཙཱ་དེ་ཉིད་ཀྱི་སྐུ་འཁྲུངས་པའི་ཡུལ། ལྷོ་བྲག་
ཆུ་ཁྱེར་གྱི་གྲོ་བོ་ལུང་དཔེ་གསར་དུ། ཡབ་མར་པ་དབང་
ཕྱུག་འོད་ཟེར་དང། ཡུམ་རྒྱ་མོ་བཟའ་མདོ་སྡེ་ཞེས་བྱ་
བ་ཡུལ་འབྲོག་གཉིས་ཀ་འཛིན་པས། ལོངས་སྤྱོད་ཤིན་
ཏུ་ཆེ་བའི་ཡབ་ཡུམ་གཉིས་ལ་སྲས་ལྕམ་སྲིང་གསུམ་
ཡོད་པའི་སྲས་པོ་ཆུང་བ་རྗེ་བཙུན་མར་པ་ཡིན་ལ། དེ་
ཡང་སྐུ་གཞོན་ནུ་ནས་ཐུགས་ཤིན་ཏུ་གཏུམ་ཞིང་རྒོད་
པས། ཡབ་ཀྱི་ཞལ་ནས་ངའི་བུ་འདི་བློ་ཕྱིར་མ་ལོག་ན་
ཆོས་འཇིག་རྟེན་གང་བྱས་རུང། ཏོག་ཏུ་ཐོན་པའི་རང་
གཞན་མང་པོ་ལ་ཕན་ཐོགས་ཆེན་པོ་འབྱུང་བ་ཞིག་ཡོང་
བར་འདུག་སྟེ། རྒྱ་ལ་བློ་ལོག་ན་རང་གཞན་ཀུན་ཕུང་ལ་
སྦྱོར་བ་ཞིག་ཡོང་བར་འདུག་པས། ཁྱེ་ཉེན་ལ་བལྟས་ན་
གདོད་ཆོས་སུ་བཅོལ་བ་ལེགས་འདུག་གསུངས་པ་ལྟར།

སྔར་མཚན་དར་མ་དབང་ཕྱུག་ཟེར་བ་ལ་ལོ་བཅུ་གཉིས་
ནས་ཡུལ་ན་སློབ་དཔོན་ཞིག་ཡོད་པ་དེའི་སར། མཚན་
ཆོས་ཀྱི་བློ་གྲོས་སུ་གསོལ་ནས་ཆོས་སྒོར་བཅུག་སྟེ། ཀློག་
ཡིག་བསླབས་པ་ལས་ཐུགས་རབ་ཆེ་བའི་སྟོབས་ཀྱིས་
མཐར་ཕྱིན་པ་ཤེས་རུང། ཐུགས་རྒོད་པས་འཐབ་མོ་ལ་
ཤིན་ཏུ་དགྱེས་ཕྱིར་ནང་མི་ཀུན་ན་རེ། འདིས་ཆེ་སྟེ་ཁོ་
རང་ངམ། འོ་ཅག་གི་སྲོག་སྐྱེལ། ཆུང་སྟེ་ནོར་ཞིང་ཁང་
དང་བཅས་པ་སྐྱེལ་བར་འདུག་ཟེར། ཕྱི་ནང་གི་མི་ཀུན་
གྱིས་སྐུར་བ་འདེབས་ཤིང། ཟུར་དུ་འབྱེད་པ་ཞིག་བྱུང་བ་
ལས་ཐུགས་འབྱུང་བའི་ཚེ། ཡབ་ཀྱི་ཞལ་ནས། ཁྱོད་རང་
ཐག་རིང་གི་བླ་མ་བཟང་ས་ཞིག་ཏུ་སློབ་གཉེར་ལ་ཕྱིན་
པ་ལེགས་པ་(༣ན)འདུག་གསུངས་པ་ལྟར། ཡབ་ཀྱི་ཞལ་
ལ་ཉན་ནས་སློབ་གཉེར་ལ་ཐུགས་ཐག་བཅད་དེ། ཡབ་
ཡུམ་ལ་སློབ་གཉེར་གྱི་རྒྱགས་ཞུས་པས་རེ་ཞིག་འདི་དག་
གྱིས་གསུངས་ཏེ། ཆོས་རྒྱགས་ལ་ཡུམ་བཅུ་དྲུག་དུམ་ཚར་
གཅིག་གི་ཤོག་བུ་ཁལ་མ་གཉིས་དང་བཅས་པ་གསེར་
སྲང་གང། དངུལ་སྐྱོགས་གཅིག །རྟ་བཟང་པོ་སེང་ལྡེང་

གི་སྒ་དང་བཅས་པ། ཟ་འོག་ཡུག་གཅིག་རྣམས་ཁྱེར་ཏེ།
བླ་མ་འབྲོག་མི་ལོ་ཙཱ་བས་རྒྱ་གར་འཁོར་འཕྲལ་གྱི་སྙན་
པ་ཤིན་ཏུ་ཆེ་བར་འདུག་པས།ས། མང་མཁར་མྱུ་གུ་ལུང་གི་
དགོན་པར་བྱོན་ནས། འབྲོག་མིའི་དྲུང་དུ་ཤོག་བུ་ཁལ་མ་
གཉིས་དང་བཅས་པ་འབུལ་བ་ཕུལ། ཞབས་ལ་གཏུགས་
ཏེ་ཆོས་བྱེད་པའི་ལོ་རྒྱུས་ཞུས། དབང་གདམས་ངག་གི་
གསོལ་བ་བཏབ་པ་ལས། དབང་གདམས་ངག་ནི་མ་
གནང། རྒྱ་གར་གྱི་སྐད་ཐང་ཀློག་དང། འཕྲལ་སྐད་ཀྱི་ལོ་
ཙཱ་བསླབས་པས། ལོ་གསུམ་ལ་བརྡ་འཕྲོད་ངེས་མཁྱེན་
པར་གྱུར་ཏོ། །
རྒྱ་གར་དུ་བྱོན་ནས་མཁས་གྲུབ་བླ་མ་མཇལ་ནས་
དམ་ཆོས་བོད་དུ་སྤྱན་དྲངས་ཚུལ།
༈ གཉིས་པ་བྱེ་བྲག་ཏུ་རྒྱ་གར་ལ་བྱོན་ནས་ཆོས་
ཕྱིར་དཀའ་བ་སྤྱད་ཅིང། མཁས་གྲུབ་ཀྱི་བླ་མ་རྣམས་
ལས་དམ་ཆོས་ནོད་པ་བོད་ཡུལ་དུ་སྤྱན་དྲངས་ཚུལ་
ནི། རྒྱ་གར་ལ་ལན་གསུམ་བྱོན་པའི་དང་པོ་ལ། རྒྱ་གར་

དུ་འབྱོན་པ་ཐུགས་ལ་ཤར་ཏེ་མཐུན་རྐྱེན་བསྒྲུབས་ནས་
ཆས་པས་གྲོགས་དང་མཇལ་ཏེ་རྒྱ་གར་ལ་བྱོན་ཚུལ། རྒྱ་
གར་དུ་ཕེབས་ནས་མཁས་གྲུབ་ཀྱི་བླ་མ་རྣམས་དང་
མཇལ་ཏེ་ཐེག་ཆེན་སྙིང་པོ་དོན་གྱི་དམ་ཆོས་རྣམས་ཐོབ་
ཚུལ། ཐོབ་ནས་སླར་བོད་དུ་བྱོན་ཚུལ་དང་གསུམ་མོ། །
༡༽ མཐུན་རྐྱེན་བསྒྲུབས་ནས་གྲོགས་དང་
མཇལ་ཏེ་རྒྱ་གར་ལ་བྱོན་ཚུལ།
༈ རྒྱ་གར་ལ་འབྱོན་པ་ཐུགས་ལ་ཤར་ཏེ་མཐུན་རྐྱེན་
བསྒྲུབས་ནས་ཆས་པས་གྲོགས་དང་མཇལ་ཏེ་རྒྱ་གར་
ལ་བྱོན་ཚུལ་ནི། བླ་མ་འབྲོག་མིའི་དྲུང་དུ་འཕྲལ་སྐད་
བརྡ་འཕྲོད་ཙམ་མཁྱེན་པའི་ཚེ། སྤྱིར་གྱི་བླ་མ་འབྲོག་
མི་དང་ཡུན་དུ་འགྲོགས་པའི་ལས་འབྲེལ་མེད་པ་དང།
པཎ་ཆེན་ནཱ་རོ་སོགས་རྒྱ་གར་གྱི་བླ་མ་རྣམས་དང་ལས་
འབྲེལ་བཟང་པོ་ཡོད་པ་སད་པའི་དུས་ལ་བབ་ཕྱིར། རྗེ་
བཙུན་རྡོ་རྗེ་རྣལ་འབྱོར་མས་ནཱ་རོ་པ་དང་སྤྲོད་ཕྱིར་
ཐུགས་བརྒྱུད་བསྐུལ་བའི་སྟོབས་ཀྱིས། ཐུགས་ལ་ངས་བླ་

མ་འདིའི་དྲུང་དུ་ཡུན་བསྲིངས་ནས་བསྡད་རུང། བདག་
མེད་(༣བ)མའི་དབང་བཞི་རྫོགས་རེ་ལ་འབྲི་བཅོ་ལྔ་རེ་
དང། ལྷ་མོ་རལ་གཅིག་མའི་རྗེས་གནང་རེ་ལའང་འབྲི་
གཡག་རེ་ཙམ་ངེས་པར་དགོས་ཤིང་འདུག་པས། འབུལ་
བ་མེད་ན་ཆོས་རྫོགས་པ་བློ་ཁ་ཁེངས་པ་ཞིག་མི་ཐོབ་
པ་འདུག །རྒྱ་ལ་འབུལ་བ་འབྱོར་ན་ཆོས་རྫོགས་པར་
ཐོབ་རུང། ངའི་བླ་མ་པཎ་ཆེན་འདི་སྐད་བཞེད་བྱས་
པས་ཆོག་པ་ཞིག་ཀྱང་མི་ཡོང་བ་འདུག་ཅིང། ཁྱད་པར་
མཁའ་འགྲོ་མ་རྡོ་རྗེ་གུར་གྱི་རྒྱུད་ལ་ཡུད་ཙམ་ཞིག་བལྟ་
བ་ལགས་པས་གཡར་པོ་གནང་བ་ཡང་ཡང་ཞུས་ཚེ་མ་
གནང་བས། བླ་མ་འདི་ལ་ཅི་མཉེས་ཀྱི་འབུལ་བ་ཞིག་
ཕུལ་ལ། དེ་ལྷག་གི་ནོར་རྣམས་གསེར་དུ་སྒྲིལ། ཕ་མ་ལ་
ནོར་སྐལ་གང་ཡོད་བླངས་ནས། ང་རང་ཡང་རྒྱ་གར་
ལ་ཆོས་སློབ་ཏུ་འགྲོ་དགོས་དགོངས་པ་ཐུགས་ལ་ཤར་
ནས། བླ་མ་འབྲོག་མི་ལ་ལག་ན་གང་ཡོད་ཀྱི་ནོར་ཐོགས་
ཏེ། ཐུགས་དང་མི་འགལ་བའི་འབུལ་བ་ཕུལ། དེ་ལྷག་
རྣམས་རྟ་གཅིག་དང་སེང་ལྡེང་གི་སྒ་གཅིག་ཡོད་པ་ཁྱེར་

ནས། ལ་སྟོད་བྱང་གི་སྟག་རྩེའི་ཕྱོགས་སུ་གསེཪ་བསྒྲུབ་
པ་ལ་བྱོན་ཏེ། རྟ་དང་སྒ་གཉིས་ཀ་གསེར་དུ་བསྒྱུར། དེ་
དུས་གཞི་ར་དགོན་པ་ན་གཙང་གྱེར་བུའི་ཀློག་སྐྱ་ཇོ་
སྲས་སློབ་མ་གཅིག་གིས་ཆོས་ལ་གདན་དྲངས། འབུལ་
བ་བཟང་པོ་བྱས་ཏེ་ཚུར་བྱོན་པ་དང་དུས་མཚུངས་པས་
ལམ་གྲོགས་ཞུས་པས། ཐུགས་གཉེར་ཆེན་པོ་མཛད་དེ་
ལམ་རྒྱགས་དང་བྱ་ན་སོགས་གནང། སྐབས་སུ་དྲེའུ་ལ་
ཡང་ཞབས་བསངས་མཛད་དོ། །གྱེར་ཕུར་ཕེབས་པ་དང་
མར་པས་དགེ་བཤེས་དེ་དམ་ཚིག་པར་མཁྱེན་ནས། ང་
ལྷོ་བལ་དུ་ལོ་ཙཱ་སློབ་ཏུ་འགྲོ་རྒྱུ་ཡིན་པས་ད་རེས་ཀྱང་
ཁྱེད་ཀྱི་ཐུགས་ལ་བཏགས། བདག་ཚེ་ལ་བར་ཆད་མ་
བྱུང་ན་དུས་ཕྱིས་ཀྱི་ཡང་སྣ་ལེན་དང་འབབ་ཐུགས་ལ་
འདོགས་པར་ཞུ་ཞུས་པས། ཁོང་ན་རེ། ང་ན་སོ་རྒས་པས་
ཕྱིས་ཁྱེད་དང་ཨེ་འཕྲད་མི་ཤེས་པས། བྱིས་པ་འདི་རྣམས་
ཀྱིས་ཁྱེད་ཀྱི་འབབ་དང་སྣ་ལེན་བྱེད་དུ་འཇུག་པས། ཅིས་
ཀྱང་འདིར་འབྱོན་པར་མཛོད་གསུངས་ནས། གསེར་སྲང་
གང་དང་སྣམ་དཀར་བུབ་གཅིག་གི་རྫོང་བ་ཡང་བྱས་

སོ། །(༤ན)དེ་ནས་མར་པས་ལྷོ་བྲག་ཏུ་ཕེབས་ཏེ་ཡབ་ཡུམ་
ལ་རྒྱ་གར་ལ་ཆོས་སློབ་ཏུ་འགྲོ་བས། ང་རང་གི་ནོར་ཞིང་
ཁང་གི་སྐལ་བ་ཚང་མ་དགོས་གསུངས་པས། ཡབ་ཡུམ་
སྐུ་མཆེད་ཀུན་ཞལ་འཆམ་པར། ཁྱོད་རྒྱ་གར་དུ་ལོ་ཙཱས་
ཅི་བྱེད། ཆོས་ཀྱིས་གང་བྱེད། བོད་དུ་ཆོས་ནུས་ན་གྱིས། མི་
ནུས་ན་སོ་ནམ་གྱིས་ལ་འདིར་སྡོད་ཟེར་བཤོལ་མང་པོ་
འདེབས་སུ་བྱུང་བ་ལས། ཡབ་ལ་ང་དང་པོར་ཐག་རིང་
གི་བླ་མ་བཟང་ས་ཞིག་ཏུ་གཏོང་ཟེར་བ་ལ། ད་རྒྱ་གར་
ལས་ཐག་རིང་བ་ཅི་ཙུག་བྱེད། བླ་མ་པཎྜི་ཏ་བཟང་པོ་
བཙལ་ཡོང་གིས་བྱས། བཤོལ་ཅི་བཏབ་རུང་མ་གསན་
པར་ཁང་ཞིང་ནོར་དང་བཅས་པའི་སྐུ་སྐལ་རྣམས་ཚང་
མ་བཞེས་ཏེ། ཁང་ཞིང་མ་གཏོགས་གཞན་གང་ཡོད་
ཐམས་ཅད་གསེར་དུ་བསྒྲིལ་བས་སྲང་བཅོ་བརྒྱད་བྱུང་
བ་བསྣམས་ཏེ། གྲོགས་གཉིས་དང་བསྡེབས་ཆས་བྱོན་པ་
ལ་གྲོགས་གཉིས་གཉེན་གྱིས་བཤོལ་བཏབ་ནས་མ་ཐོན།
མར་པ་རང་རྒྱ་གར་ལ་ཆས་ཏེ་བྱོན་པ་ལམ་གྲོགས་ཀྱིས་
གདུངས་པའི་ཚེ། ཉང་སྟོད་རྩིས་གནས་གསར་དུ་ཁ་རག་

གི་གཉོས་ལོ་ཙཱ་བ་རྒྱ་གར་དུ་འབྱོན་པ་དང་འཛོམ་སྟེ།
ཁོང་ན་རེ། ཁྱོད་གང་ནས་འོངས། གང་དུ་འགྲོ་གསུངས་
པ་ལ། ང་ལྷོ་བྲག་ནས་ཡོང། རྒྱ་གར་དུ་ཆོས་སློབ་པ་ལ་
འགྲོ་བྱས་པས། ། འོ་ན་ཁྱོད་ལ་གསེར་མང་པོ་ཡོད་དམ་
ཟེར་བ་ལ། ཞོ་རེ་ཞོ་དོ་ལས་མེད་ཅེས་རྫུན་བྱས་པས། དེ་
འདྲས་གང་དུའང་མི་སླེབས་པར་འདུག རྒྱ་གར་དུ་འགྲོ་
བ་ལ་གསེར་མང་པོ་མེད་ན། ཆོས་ཀ་ར་ཝ་ཏི་སྟོང་པ་
ལ་ཆུ་འཐུངས་པ་དང་འདྲ། ང་ལ་གསེར་མང་པོ་ཡོད་
པས་ཁྱོད་རང་ངའི་གཡོག་གྱིས། གསེར་མཉམ་པོར་བྱའོ་
གསུངས་པ་ལ། མཐར་གར་འགྲོ་མི་ཤེས་སྙམ་ཆོས་ནི་མ་
ཞུས། འཕྲལ་ཆས་ལ་ཕན་དུ་རེ་བས་འགྲོགས་ལམ་དཔོན་
གཡོག་གི་ཚུལ་དུ་བྱས་ཏེ་བསྡེབས་ནས་བྱོན་པས་བལ་
པོར་ཕེབས་པར་གྱུར་ཏོ། །
༢༽ རྒྱ་གར་དུ་མཁས་གྲུབ་ཀྱི་བླ་མ་མཇལ་ཏེ་སྙིང་པོ་
དོན་གྱི་དམ་ཆོས་ཐོབ་ཚུལ།
༈ གཉིས་པ་རྒྱ་གར་དུ་ཕེབས་ནས་མཁས་གྲུབ་ཀྱི་བླ་

མ་རྣམས་དང་མཇལ་ཏེ། ཐེག་ཆེན་སྙིང་པོ་དོན་གྱི་དམ་
ཆོས་ཐོབ་ཚུལ་ནི། བལ་པོར་ཕེབས་ནས་ཉིན་(༤བ)གཅིག་
རི་སུལ་ཞིག་ན་མི་མང་པོ་ལོང་ལོང་འདུག་པ་ལ་ཅི་ཡིན་
དྲིས་པས། རྗེ་ནཱ་རོ་པའི་སློབ་མ་བལ་པོ་སྤྱི་ཐེར་བ་དང་
པེན་ཏ་བ་གཉིས་ཡོད་པ་ལ། ཉ་མ་རྣམས་ཀྱིས་ཚོགས་
འཁོར་བསྐོར་བར་འདུག་པས། ཁྱེད་རང་བོད་པ་རྣམས་
ཀྱང་ཕྱིན་ན་བཟའ་བཏུང་འོང་ཟེར་བས། མར་པས་རྗེ་ནཱ་
རོ་པའི་མཚན་གསན་པ་ཙམ་ལ་སྔོན་གྱི་བག་ཆགས་སད་
ནས། མོས་པ་ཚད་མེད་པ་ཞིག་སྐྱེས་ཏེ་འགྲོ་བ་ལ་ཤིན་ཏུ་
འཐད་ནས་ཅིས་ཀྱང་འགྲོ་བྱས། གཉིས་པོས་ལྟད་མོ་དང་
ཚོགས་སྒྲུབ་ལ་བྱོན་པས། བལ་པོ་སྤྱི་ཐེར་བ་གསང་འདུས་
གསུང་གྱིན་འདུག་པ་ལ་ཉན་པས། སྤྱི་ཐེར་བ་ན་རེ། བོད་
འདི་ཀུན་གྱིས་དབང་ཨེ་ཐོབ་མི་ཤེས་པས་གསང་སྒྲོགས་
ཀྱི་ཉེས་པ་འོངས་གསུངས་པ་ལ། པེན་ཏ་བ་ན་རེ། འོ་སྐོལ་
བལ་པོའི་སྐད་མི་གོ །བོད་པ་གླང་དང་འདྲ་གསུངས་པ་
ལ། གཉོས་ཀྱིས་བལ་སྐད་གོ་ཞིང་འདུག་པས་མ་དགའ་
བར་ཆོས་ཉན་འཕྲོ་ལ་རྒྱབ་གཏད་ནས་སྔགས་འདྲེན་

ཞིང་འདུག །སྲས་མར་པས། དེ་རིང་ཡང་ཚོགས་སྒྲུབ་དང་
ཆོས་ཉན་པ་ལ་འགྲོ་བྱས་པས། གཉོས་ན་རེ། ཁྱོད་རང་
འགྲོ་ན་སོང། ང་བ་གླང་དང་འདྲ་ཟེར་ས་དེར་མི་འགྲོ། བ་
གླང་བལ་པོ་རང་ཡིན་མོད་ཟེར་བསྡད་འདུག །མར་པ་
བྱོན་ཏེ་ཆོས་གསན་པས། སྤྱི་ཐེར་བའི་གསུང་ནས། ཁ་སང་
གི་གྲོགས་དེ་གར་སོང་གསུངས། ཁོང་བལ་སྐད་གོ་བས།
ཁ་སང་གི་བླ་མ་པེན་ཏ་བའི་གསུང་དེ་ལ་ཁྲོས་ནས་དེ་
རིང་མེད་ཞུས་པས། ཁོ་དང་ང་ལས་འབྲེལ་མེད་པ་ཡིན།
ཁྱོད་རང་ཡོང་བ་ལེགས་གསུངས་ནས། དཔལ་གདན་
བཞི་དང་འཕོ་བའི་གདམས་པ། དུད་སོལ་ལྷ་མོའི་རྗེས་
གནང་རྣམས་གནང་བའི་ཡོན་དང། སྔར་བརྡ་འབྱོར་
ཙམ་ཤེས་པའི་སྟེང་དུ་པེན་ཏ་བ་ལ་ལོ་ཙཱ་བསླབས་པ་
ལ་གསེར་མང་པོ་མེད་པའི་ལོ་རྒྱུས་བྱས། བླ་མ་གཉིས་
ལ་གསེཪ་སྲང་རེ་རེ་ཕུལ་བ་ལ་མཉེས་པའི་ཞལ་སྔ་ནས།
ཁྱོད་ལ་གསེར་མང་པོ་མེད་ན། གསེར་མེད་པར་ཆོས་
གནང་བའི་བླ་མ་དང་པཎྜི་ཏ་རྗེ་ནཱ་རོ་པ་མིན་པ་གཞན་
མེད་གསུངས། རྗེ་ནཱ་རོ་པའི་སྐུ་ཆེ་བའི་ཡོན་ཏན་རྣམས་

བརྗོད་ནས། ངེད་ཀྱི་(༥ན)བླ་མ་སངས་རྒྱས་གཉིས་པ་ལྟ་
བུ་དེའི་སར་རྫོང་བ་ཡིན་པས། རེ་ཞིག་ཚད་པ་ལ་གོམས་
སུ་ཆུག་གསུངས། ཐུགས་བརྩེ་བའི་ཞལ་ཏ་མཐིལ་ཕྱིན་པ་
གནང་བྱུང་བས། བླ་མ་གཉིས་ལའང་དད་པ་ཚད་མེད་
པ་ཞིག་སྐྱེས་ཤིང་ད་འཆི་མི་འཆིའི་རེ་དོགས་སྤངས་ཏེ་
ནཱ་རོ་པའི་དྲུང་དུ་འགྲོ་དགོས་དགོངས་པ་ཐུགས་ལ་ཤར་
ནས། བླ་མ་གཉིས་ཀྱི་གསུང་ལྟར་ལོ་ངོ་གསུམ་གྱི་བར་དུ་
འཕགས་པ་ཤིང་ཀུན་དུ་ཚད་པ་ལ་འདྲིས་སུ་བཅུག །དེའི་
བར་ནཱ་རོ་པ་ནས་བརྒྱུད་པའི་ཆོས་ཁོ་ན་ལ་སློབ་གཉེར་
དགོས་པ་རྣམས་ཅི་ཤེས་བྱས། ལོ་ངོ་གསུམ་སོང་བ་དང་
བླ་མ་སྐུ་མཆེད་ཀྱིས་ནཱ་རོ་པའི་དགེ་ཚུལ་ཤེས་རབ་སེང་
གེ་ལ་བོད་འདི་ལ་ཁྱོད་ཀྱིས་ཆོས་ཀྱང་བཤད་ཅིང། རྗེ་ནཱ་
རོ་པའི་དྲུང་དུ་འཕྲོད་ངེས་རང་ཅིག་གྱིས་ཞེས་པའི་ཡི་གེ་
བསྐུར། བསླབ་བྱ་མཛད་ནས་གྲོགས་ཛོ་ཀི་གཅིག །གཉོས་
དང་གསུམ་གྱིས་དཀའ་སྤྱད་ཆེན་པོར་མཛད་ནས་བྱོན
པས། དཔལ་ནཱ་ལེནྡྲའི་གཙུག་ལག་ཁང་དུ་ཕེབས་པ་
དང། མར་པས་གཉོས་ལ་འདི་ན་བལ་པོ་སྤྱི་ཐེར་བའི་

བླ་མ་ནཱ་རོ་པ་ཞེས་བྱ་བའི་པཎྜི་ཏ་མཁས་པ་དེ་ཡོད་
པར་འདུག་པས། ཆོས་མི་ཞུའམ་བྱས་པས། ནཱ་རོ་པ་བྱ་བ་
སྔར་པཎྜི་ཏ་མཁས་པ་ཡིན་ཏེ། ཕྱིས་ཏཻ་ལོ་པའི་སར་ཕྱིན་
མན་བཤད་པ་བོར་ནས་ཀུ་སུ་ལུའི་སྒོམ་བྱེད་ཀྱིན་ཡོད་
འདུག་པས། ང་ཁོང་ཅན་དུ་མི་འགྲོ ཁྱེད་རང་ངའི་ཕྱི་ལ་
འགྲོ་ན་གསེར་མཉམ་དུ་བྱེད། མི་འགྲོ་ན་ཁྱེད་ལ་གསེར་
སེ་བ་གཅིག་ཀྱང་སྟེར་རྒྱུ་མེད། རྒྱ་གར་ཤར་ནུབ་ལྷོ་བྱང་
རྣམས་ན་པཎྜི་ཏ་མཁས་པ་ཉི་ཟླ་ལྟར་གྲགས་པ་མང་པོ་
ཡོད་པས་ང་དེ་རྣམས་ཀྱི་དྲུང་དུ་འགྲོ་ཟེར། ཁོང་ནཱ་རོ་པ་
དང་ལས་འབྲེལ་མེད་པས་མར་པ་ལ་གསེར་གཅིག་ཀྱང་
མ་བྱིན་པར་རང་གང་མོས་ཀྱིས་བླ་མའི་སར་ཐལ་ལོ། །
དེར་མར་པས་དགེ་ཚུལ་ཤེས་རབ་སེང་གེ་རྩད་
བཅད་པས་མཇལ་ཏེ། བལ་པོ་སྐུ་མཆེད་གཉིས་ཀྱི་གསུང་
ཡིག་ཕུལ། ལོ་རྒྱུས་རྒྱས་པ་བྱས་པས། དགེ་ཚུལ་པ་ན་རེ།
(༥བ)བླ་མ་ནཱ་རོ་པ་ད་ལྟ་རྒྱ་གར་ནུབ་ཕྱོགས་ཀྱི་ལ་བར་
ཞེས་བྱ་བར་ཕེབས་ནས་མེད་དེ། མྱུར་སྟབས་སུ་ཕེབས་
འབྱོན། དེ་བར་ལ་ངའི་སར་སྡོད། ངས་ཀྱང་བལ་པོ་སྐུ་

མཆེད་ཀྱི་གསུང་ལྟར། ཕན་ཅི་ཐོགས་བྱེད་གསུངས་པ་
ལྟར། དེར་བཞུགས་རྩིས་མཛད་པས། དགེ་ཚུལ་བ་ཤེས་
རབ་སེང་གེའི་དྲུང་ན་སློབ་མ་པཎྜི་ཏ་མངོན་ཤེས་མངའ་
བ་ཞིག་འདུག་པ་དེས་ན་རེ། དེ་རིང་སང་མྱུར་སྟབས་
སུ་རང་རེའི་སར་བང་ཆེན་བ་གཅིག་ཀྱང་ཡོད་ལ། ཕུ་
ལ་ཧ་རིར་བླ་མས་ཀྱང་ཕེབས་པར་འདུག་ཟེར། ནམ་
ལངས་པ་དང། ཨ་ཙ་ར་ཞིག་བྱུང་ནས་ཁྱེད་ཀྱི་ས་ན་བོད་
ཀྱི་བན་དྷེ་ཞིག་ཡོད་འདུག་པ་ཁྲིད་ལ་ཤོག་ཟེར་ནས་
སོང། དེའི་ཚེ་ཤེས་རབ་སེང་གེ་དང། བསྡེབས་ནས་བྱོན་
ཏེ་ལྗོངས་མེ་ཏོག་བརྒྱན་པའི་གྲོང་ཁྱེར་རི་བོ་གསེར་གྱི་
པུ་ལ་ཧ་རིར་དགེ་ཚུལ་བས་མཇལ་སྣ་བྱས། དགོན་པ།
དཔལ་ནཱ ་རོ ་པ ཎ ་ཆེ ན ་དང་ཞལ་མཇལ་ནས་བརྐྱང་
ཕྱག་མང་དུ་བཙལ། གསེར་གྱི་མེ་ཏོག་མང་དུ་ཕུལ་བས།
རྗེ་ནཱ་རོ་པའི་ཞལ་ནས། བླ་མས་ལུང་བསྟན་བདག་གི་
བུ། །སྣོད་ལྡན་མར་པ་བློ་གྲོས་ཀྱིས། །ཁ་བ་ཅན་ལྗོངས་
བྱང་ཕྱོགས་ནས། །རྒྱལ་ཚབ་འཛིན་ཕྱིར་སླེབ་པ་ལེགས། །
ཞེས་གསུངས་ཤིང་མཆོག་ཏུ་དགྱེས་པར་གྱུར་ཏོ།

དེ་ནས་མར་པས། རྗེ་ནཱ་རོ་པ་ལ་བདག་ལ་གྲོགས་པོ་
གསེར་མང་པོ་ཡོད་པ་ཞིག་བལ་པོ་པེན་ཏ་བའི་གསུང་
སྨྲ་མ་མཁས་པ་ཙམ་ཞིག་ལ་བརྟེན། བླ་མ་གཞན་གྱི་དྲུང་
དུ་སོང་ཞེས་ཞུས་པས། ཁོ་དང་ང་ཆོས་ཀྱི་འབྲེལ་བ་མེད་
པ་ཡིན་གསུངས་ནས། རྗེ་ནཱ་རོ་པས། བླ་མ་མར་པ་ལ་
དང་པོ་དཔལ་དགྱེས་པ་རྡོ་རྗེའི་དབང་བསྐུར་ནས་རྒྱུད་
བརྟག་པ་གཉིས་པ། རྡོ་རྗེའི་གུར་དང་སམ་བྷུ་ཊི་རྣམས་
རྫོགས་པར་གནང། མར་པས་ལོ་གཅིག་གི་བར་དེ་རྣམས་
བསླབས་ཤིང། ལོ་གཅིག་སོང་བ་དང་གྲོང་ཁྱེར་ན་མར་
སྐྱོ་སངས་ལ་བྱོན་པས་གཉོས་དང་མཇལ། ཁོང་ན་རེ།
ཁྱོད་ཀྱིས་སློབ་གཉེར་ཅི་ལ་བྱས་ཟེར་བ་ལ། ངས་ཀྱང་
དགྱེས་རྡོར་བསླབས་བྱས་པས། དེ་རིང་རང་རེ་གཉིས་
བགྲོ་གླེང་བྱེད་ཟེར་ནས་བྱས་པས། དགྱེས་(༦ན)རྡོར་ལ་
མར་པ་མཁས་པར་བྱུང་བས། གཉོས་ན་རེ། དགྱེས་པ་རྡོ་
རྗེ་བོད་ན་ཡང་དར་ནས་ཡོད། དེ་བས་ཕ་རྒྱུད་གསང་
བ་འདུས་པ་ཞེས་བྱ་བ་རླུང་ལག་སོར་ལ་ཁྲེམས་པ།
སངས་རྒྱས་ལག་ཐོབ་ཏུ་བྱེད་པ་དེ་དགོས་པ་ལགས་ཟེར།

གསང་འདུས་ཀྱི་ཆོས་སྐད་ལ་ལན་འདེབས་རྒྱུ་མ་བྱུང་
བས། མར་པས། རྗེ་ནཱ་རོ་པའི་དྲུང་དུ་བྱོན་ནས། དེ་རིང་
བདག་གྲོང་ཁྱེར་དུ་ཕྱིན་པས་གཉོས་དང་འཕྲད་ནས་
དགྱེས་པ་རྡོ་རྗེ་ལ་བགྲོ་གླེང་བྱས་པས་བདག་རྒྱལ་ཏེ།
གཉོས་ན་རེ། གསང་བ་འདུས་པ་བྱ་བ་དགོས་ཟེར་བས་
གནང་བར་ཞུ་ཞུས་པས། ཕ་རྒྱུད་ཀྱི་བདག་པོ་གཅིག་ནུབ་
ཏུ་ལ་ཀྵེ་ཏྲའི་དགོན་པ་གཙུག་ལག་ཁང་ཟླ་བ་རྒྱས་པ་ན།
པཎྜི་ཏ་ཡེ་ཤེས་སྙིང་པོ་བྱ་བ་དབུ་མ་རང་རྒྱུད་དུ་སྨྲ་བའི་
སྐྱེས་བུ་དངོས་གྲུབ་བརྙེས་པ་ཞིག་ཡོད་པས་དེར་སོང་ལ་
ཞུས་ཤིག །བར་ཆད་མི་འབྱུང་གི་གསུངས་ནས། མར་པས་
དེར་བྱོན། དཔལ་ཡེ་ཤེས་སྙིང་པོའི་དྲུང་དུ་དཔལ་གསང་
བ་འདུས་པའི་དབང་གདམས་ངག་དང། གཞན་ཡང་ཀྲི་
ཡ་དང་ཡོ་ག་ཕྱག་ལེན་ལས་ཚོགས་དང་བཅས་པ་ཞུས་
པས་གསང་སྔགས་ཀྱི་དོན་ལ་རྟོགས་པ་ཡང་དག་པ་
འཁྲུངས་ཏེ། ཡང་བསམས་པ། ངས་བོད་ནས་བལ་པོར་
བསླེབས། རྗེ་བལ་པོ་རྣམ་གཉིས་དང་མཇལ། ལུང་བསྟན་
གདམས་ངག་དང་བཅས་པ་ཐོབ་པ་ཡང། བླ་མ་ནཱ་རོ་

པ་ཆེན་པོས་བྱིན་གྱིས་བརླབས་པ་ཡིན་ངེས་པར་འདུག་
སྙམ་པའི་ངེས་ཤེས་སྐྱེས། ཐོ་རངས་ཁར་དགའ་བའི་
ཉམས་རྡོ་རྗེ་གླུའི་མཎྜལ་འདི་བླ་མ་ལ་ཕུལ་བར་གདའོ། །
༈ རྗེ་སངས་རྒྱས་ཀུན་དང་མཉམ་པའི་སྐུ། །བླ་མ་
རྣམས་ལ་ཕྱག་འཚལ་ལོ། །ཞིང་དག་པ་ནཱ་རོ་པཎ་ཆེན་
དང། །དཔལ་ཡེ་ཤེས་སྙིང་པོའི་ཞབས་ལ་འདུད། །ང་ལྷོ་
བྲག་བོད་དུ་ལས་དབང་གིས། །ཕ་མ་གཉིས་ཀྱིས་ལུས་
སྐྱེས་པའི། །མར་པ་བློ་གྲོས་བགྱི་བ་འདི། །ཆོས་ལ་བཀོད་
པའི་བཀའ་དྲིན་ཅན། ཡབ་ཡུམ་གཉིས་ལ་གུས་ཕྱག་
འཚལ། །དྲིན་ཆོས་ཀྱིས་འཁོར་བར་བྱིན་གྱིས་(༦བ)རློབས། །
རང་བཞིན་སྐྱེ་མེད་ཀྱི་མཎྜལ་ལ། །སྣང་བ་སྣ་ཚོགས་ཀྱི་
མེ་ཏོག་བཀོད། །བླ་མའི་སྐུ་ལ་མཆོད་པ་འབུལ། །བདག་
གི་ལུས་ལ་བྱིན་གྱིས་རློབས། །ནམ་མཁའ་རྣམ་དག་གི་
མཎྜལ་ལ། །འགག་མེད་རྟེན་འབྲེལ་གྱི་མེ་ཏོག་བཀོད། །བླ་
མའི་གསུང་ལ་མཆོད་པ་འབུལ། །བདག་གི་ངག་ལ་བྱིན་
གྱིས་རློབས། །རང་སེམས་བདེ་ཆེན་གྱི་མཎྜལ་ལ། །རྣམ་
རྟོག་འཕྲལ་འཇོམས་ཀྱི་མེ་ཏོག་བཀོད། །བླ་མའི་ཐུགས་

ལ་མཆོད་པ་འབུལ། །བདག་གི་ཡིད་ལ་བྱིན་གྱིས་རློབས། །
རིན་ཆེན་ས་གཞིའི་མཎྜལ་ལ༎རི་རབ་གླིང་བཞིའི་མེ་ཏོག་
བཀོད། །བླ་མའི་སྐུ་གསུང་ཐུགས་ལ་མཆོད་པ་འབུལ། །
བདག་གི་ལུས་ངག་ཡིད་གསུམ་བྱིན་གྱིས་རློབས། །ཞིང་
ཁམས་ས་གཞི་རབ་འབྱམས་ལ། །འབྱུང་བ་ལྔ་ལས་སྐྱེས་
པ་ཡི། །མཆོད་ཡོན་མེ་ཏོག་བདུག་སྤོས་དང། །སྣང་
གསལ་དྲི་ཆབ་ཞལ་ཟས་དང། །རོལ་མོ་ལ་སོགས་མཆོད་
རྫས་རྣམས། །ལེགས་པར་གྲུབ་པ་ཇི་སྙེད་པ། །བླ་མ་རྗེ་ལ་
མཆོད་པ་འབུལ། །བར་ཆད་མེད་པར་བྱིན་གྱིས་རློབས། །
ནམ་མཁའི་མཐའ་དང་མཉམ་པ་ཡི། །གདུགས་དང་རྒྱལ་
མཚན་རོལ་མོ་དང། །བླ་བྲེས་ཡོལ་བ་ལ་སོགས་པ། །བློ་
ཡིས་སྤྲུལ་ནས་མཆོད་པ་འབུལ། །རྟོགས་པ་འཕེལ་བར་
བྱིན་གྱིས་རློབས། །སངས་རྒྱས་ཡེ་ཤེས་སྙིང་པོ་ལ། །རྒྱུད་
ཆེན་གསང་བ་འདུས་པ་ཉན། །ཐབས་ཤེས་ཟུང་དུ་འཇུག་
པར་གོ །ཆོས་ཀྱི་ལྡེ་མིག་ཡིན་པར་གོ། །རྒྱུད་ཀྱི་རྒྱ་མཚོ་
ཡིན་པར་གོ །ཆོས་དང་ཟང་ཟིང་སྦྱིན་པ་བྱུང། །སྙིང་གི་
ལྗོན་ཤིང་རྒྱས་བྱེད་ཅིང། །ཚིག་ཚོགས་དྲི་མེད་ལོ་འདབས་

རྒྱས། །ཡེ་ཤེས་ལྔ་ཡི་བདག་ཉིད་ཅན། །འགྲོ་བའི་དོན་
རྣམས་མཐའ་དག་འབྱུང། །རིམ་ལྔའི་ལམ་མཆོག་བགྲོད་
པས་བདེ། །འོད་གསལ་སྒྱུ་ལུས་རྨི་ལམ་གྱི། །གདམས་ངག་
རིན་ཆེན་ཐུགས་ལ་བཏགས། །སྐུ་དྲིན་ཆེའོ་ཛྙཱ་ན་བ། །འདི་
ནས་བཟུང་སྟེ་མཐར་ཐུག་གིགི །བླ་མེད་བྱང་ཆུབ་མ་ཐོབ་
པར། །སྤྱི་གཙུག་བདེ་ཆེན་གྱི་(༧ན)རྒྱན་དུ་བཞུགས། །སྙིང་
གི་དཀྱིལ་དུ་འབྲལ་ཐབས་མེད། །སྐྱོ་འཇིགས་མེད་པར་
སྐྱབས་སུ་མཆི། །ཐུགས་རྗེའི་ལྕགས་ཀྱུ་འོད་ཟེར་ཅན། །མ་
རིག་མུན་པ་བསལ་ནས་ཀྱང། །ལུས་ངག་ཡིད་གསུམ་
བཟུང་དུ་གསོལ། །ཞེས་གསོལ་བ་བཏབ་པ་ལགས་ཤིང།
མར་པས་ཕ་རྒྱུད་ཀྱི་སློབ་གཉེར་ཚར་ནས་བླ་མ་ལ་དྲིན་
ལན་གྱི་མཆོད་པ་ཕུལ། ལུས་ངག་ཡིད་གསུམ་གྱི་སྒྲུབ་
པས་མཉེས་པར་མཛད། དེ་ནས་མར་པ་ཕུ་ལ་ཧ་རིར་
བྱོན་པས་ལམ་གྱི་ལྷ་ཁང་ཞིག་ཏུ་གཉོས་ལོ་ཙཱ་བ་དང་
འཕྲད་པས། ཁོང་ན་རེ། མར་པ་ཁྱོད་ཀྱིས་ན་ནིང་ནས་
སློབ་གཉེར་ཅི་ལ་བྱས་ཟེར། ངས་ཕ་རྒྱུད་བསླབས་བྱས་
པས། འོ་ན་བགྲོ་གླེང་བྱེད་ཟེར། མཛད་པས། མར་པས་

ཏོག་ཐོན་པས་གཉོས་ན་རེ། གནས་པ་རྩ། གཡོ་བ་རླུང།
བཀོད་པ་བྱང་ཆུབ་སེམས་ཀྱི་གདམས་ངག་ཡོད་པ་མ་
རྒྱུད་མཧཱ་མ་ཡ་བྱ་བ་དགོས་པ་ཡིན། གསང་འདུས་ཀྱང་
བོད་ན་དར་ཡོད་ཟེར། མཧཱ་མ་ཡའི་ཆོས་སྐད་ལབ་ཏུ་
བྱུང་བ་ལ། ལན་འདེབས་རྒྱུ་མ་བྱུང་བས། མར་པས། རྗེ་
ནཱ་རོའི་དྲུང་དུ་བྱོན་ཏེ་ཕྱག་ཕུལ་བས། ནཱ་རོ་པའི་གསུང་
ནས། །གསང་འདུས་ཡིད་ཆེས་པར་ཐོབ་བམ་གསུངས་པ་
ལ། གསང་འདུས་ཡིད་ཚིམ་པར་ཐོབ་ལགས་པས། ལམ་
བར་དུ་བདག་རང་གི་གྲོགས་པོ་དང་འཕྲད། ཆོས་སྐད་
བྱས་པས་གསང་འདུས་ལ་བདག་རྒྱལ་ཏེ། བདག་ལ་
མཧཱ་མ་ཡའི་ཆོས་གཏམ་ལབ་རྒྱུ་མ་བྱུང་བས། མཧཱ་མ་
ཡ་ཐུགས་ལ་འདོགས་པར་ཞུ་ཞུས་པས། ཁྱོད་ལ་གསང་
བ་འདུས་པ་ང་རང་གིས་བཤད་ཀྱང་ཆོག་སྟེ། ད་ལྟ་
དུས་ལ་མ་བབ་པས་ཡེ་ཤེས་སྙིང་པོའི་དྲུང་དུ་བཏང་བ་
ཡིན། ང་རང་གིས་སང་དུས་ལ་བབ་ཚེ་བཤད། མཧཱ་མ་
ཡ་ང་རང་གིས་ཤེས་ཏེ་དུག་མཚོའི་གླིང་ན་དཔལ་ཞི་བ་
བཟང་པོ་ཞེས་བྱ་བ། མ་རྒྱུད་ཀྱི་བདག་པོ་ཞིག་བཞུགས་

ཤིང་ཡོད་པས་བུ་ཁྱོད་ཁོང་ཅན་བཏང་དགོས་གསུངས།
ཚོགས་ཤིག་བཤམས་པའི་གྲལ་དུ་ནཱ་རོས་དུར་ཁྲོད་ལ་
ཕྱག་སྡིགས་མཛུབ་(༧བ)གཏད་པས། སྐད་ཅིག་ལ་དུར་
ཁྲོད་སོ་སའི་གླིང་ནས་རྣལ་འབྱོར་པ་དུར་ཁྲོད་འཛིན་
པ་གསུམ་བྱོན་ནས། ངའི་བུ་མར་པ་འདི་ལྷོ་དུག་མཚོའི་
གླིང་དུ་བཏང་བ་ལ་ཁྱེད་གསུམ་གྱིས་བར་ཆད་མེད་པར་
བྱིན་གྱིས་རློབས་ཤིག་གསུངས་པས། གཅིག་ན་རེ། བདག་
གིས་དུག་སྦྲུལ་གྱི་འཇིགས་པ་ལས་སྐྱོབ་གསུངས། གཅིག་
ན་རེ། བདག་གིས་གཅན་གཟན་གྱི་འཇིགས་པ་ལས་སྐྱོབ་
གསུངས། གཅིག་ན་རེ། བདག་གིས་མི་མ་ཡིན་གྱི་འཇིགས་
པ་ལས་སྐྱོབ་གསུངས། དེར་ནཱ་རོ་པའི་ཞལ་ནས། འདི་
ནས་དུག་མཚོའི་གླིང་ལ་ཟླ་བ་ཕྱེད་ཀྱི་ལམ་ཡོད་པས།
དུག་གི་ཆུ་ལ་དང་པོར་བོལ་ནུབ། དེ་ནས་རིམ་བཞིན་
པུས་ནུབ། བརླ་ཕྲ་སྦོམ། ཐ་མ་རྐྱལ་ཏེ་སོང། ཤིང་རེ་རེ་
འདུག་པའི་རྩ་བ་ལ་འཁྲིས་ལ་སོང། གཉིས་གཉིས་འདུག་
པའི་བར་ལ་སོང། ས་སྐྱ་ཐལ་ལེ་གང་འདུག་ཏུ་ཞག་སྡོད་
གྱིས། ཀུ་ཀུ་རི་པ་དེ་ལུས་ལ་སྤུ་སྐྱེས་པ། ཁ་མཚུལ་སྤྲེའུ་

འདྲ་བ། མདོག་མི་སྡུག་པ། ཅིར་ཡང་བརྫུ་བ་ཞིག་ཡོད་
པས། དེ་ལ་ཐེ་ཚོམ་མ་བྱེད་པར་ང་ནཱ་རོ་པས་བཏང་བ་
ཡིན་གྱི། མཧཱ་མ་ཡ་གནང་བ་ཞུ་གྱིས་ལ་ཆོས་ཞུས་ཤིག་
གསུངས། ལུང་བསྟན་ཕྱག་རྟགས་དང་བཅས་པ་མཛད་
ནས་བརྫངས་ཏེ། བླ་མ་མར་པས་རྒྱ་གར་ལྷོ་ཕྱོགས་དུག་
མཚོ་ཁོལ་མའི་དོ་རི་ལ་ཟླ་བ་ཕྱེད་ཀྱི་རྒྱགས་བཟུང་ནས།
ལམ་བགྲོད་དཀའ་བའི་ཕྱིར་བླ་མའི་བཀའ་བཞིན་དུ་
བྱོན་པས། ལམ་བར་བྱ་གཉིས་འཕུར་སོང་བ་མ་གཏོགས་
སེམས་ཅན་གཞན་གྱི་རིགས་མ་མཐོང་བ་ལ། དུག་མཚོའི་
དོ་རི་ལ་ཕེབས་པ་དང། གཞི་བདག་མི་མ་ཡིན་གྱི་ཆོ་
འཕྲུལ་གྱིས་ནམ་མཁའ་ལ་སྤྲིན་འཐུག་པོ་འཁྲིགས། གློག་
དམར་འཁྱུག་ཅིང་འབྲུག་སྒྲ་དྲག་པོ་སྒྲོག་པ་དང་བཅས་
ཐོག་མང་པོ་དང། ཁ་ཆར་བུ་ཡུག་ཆེན་པོ་བབས། ཉིན་
གུང་ལ་མུན་ནག་སྨག་རུམ་འཐིབས་ཏེ། སྐྱེ་བ་སྔ་ཕྱི་དྲན་
པ་ལྟ་བུའི་སྡུག་བསྔལ་མྱོང་བས། ནཱ་རོའི་དྲུང་དུ་རྣལ་
(༨ན)འབྱོར་པ་གསུམ་གྱིས་ཁས་བླངས་པ་དྲན་ནས། པཎ་
ཆེན་ནཱ་རོའི་མཚན་འབོད་དེ་གསོལ་བ་བཏབ་པས་

ནམ་མཁའ་དྭངས་པར་གྱུར་ཏོ། །དེ་ནས་བླ་མ་གང་ན་
ཡོད་དམ་སྙམ་འཚོལ་དུ་བྱོན་པས། མི་ལུས་ལ་བྱའི་སྤུས་
ཁེངས་པ་ཞིག་ཤིང་སྡོང་ཞིག་གི་དྲུང་ན་གདོང་པ་མཆན་
དུ་བཅུག་ནས་འདུག་པས་ཡིན་ནམ། མིན་ནམ་སྙམ་པའི་
ཐེ་ཚོམ་སྐྱེས་ཏེ་ཁྱེད་ཀྱིས་ཀུ་ཀུ་རི་པ་མཐོང་ངམ་དྲིས་
པས། ཐུགས་དང་སྤྱན་ཧུར་མཛད་ཅིང། ཨ་པ་བོད་སྣ་
ལེབ་པ་ལམ་གྱི་དཀའ་ལས་འདི་ཙམ་གྱིས་ཀྱང་མི་ཐུབ་
པ་ཁྱོད་གང་ནས་འོང། གང་དུ་འགྲོ། ཀུ་ཀུ་རི་པས་ཅི་བྱེད།
ང་འདིར་བསྡད་པས་ཀུ་ཀུ་རི་པའམ་དེ་མིག་གིས་ཀྱང་
མ་མཐོང་སྟེ། རྣ་བས་ཀྱང་མ་ཐོས་གསུངས། ཡང་གདོང་
པ་མཆན་དུ་བཅུག་ཐལ། གཞན་དུ་བཙལ་པས་མ་རྙེད་
ཚེ། བླ་མའི་གསུང་དྲན་ནས་ད་ཅིའི་དེ་ཀ་ཡིན་པས་སྙམ།
སླར་དེའི་དྲུང་དུ་འོང་ནས་ཕྱག་བྱས་ཏེ། ང་པཎ་ཆེན་ནཱ་
རོ་པས་བཏང་བ་ཡིན། མཧཱ་མ་ཡ་ཞུ་རུ་འོང་པས་གནང་
འཚལ་ཞུས་ནས། ཕྱག་རྟགས་ཕུལ་བས་གདོང་པ་མཆན་
ནས་བཏོན་ཏེ། ཅི་ཟེར་ནཱ་རོ་པ་བྱ་བ་བསླབས་པའི་ཤེས་
རྒྱ་མེད། བསྒོམས་པའི་ཉམས་མྱོང་མེད་པའི་པཎ་ཆེན་

རྒོད་བྲོ། མཧཱ་མ་ཡ་ཤེས་ནི་ཤེས། ཁོ་རང་གི་བསླབས་པས་
ཆོག་མོད། མི་སོས་དལ་དུ་མི་སྟེར་བ་ཞེས་སྐུར་འདེབས་
ཀྱི་ཚུལ་དགྱེས་དགྱེས་འགའ་གསུངས་པའི་མཐར། ཨ་
ཀྱང་བྲེ་མོ་བྱས་པ་ཡིན། ཁོང་པཎྜི་ཏ་མཁས་གྲུབ་བསམ་
གྱིས་མི་ཁྱབ་པ་ཡིན་ཕྱིར་ངས་དག་སྣང་བྱས་པས། ངེད་
གཉིས་ཕར་སློབ་ཚུར་སློབ་ཏུ་སོང། མཧཱ་མ་ཡ་ཁོང་རང་
གིས་མཁྱེན་རུང། བཀའ་ང་ལ་བབས་པ་དང། དག་སྣང་
གིས་ཁྱོད་ང་ལ་ཞུ་རུ་བཏང་འདུག་པས་མཐིལ་ཕྱིན་པ་
ཞིག་སློབ་པ་ཡིན། ཕྱིས་ནཱ་རོའི་དྲུང་དུ་ཞུས་ལ་ཁྱད་ཅི་
འདུག་ལྟོས་ཤིག །ཁྱོད་ཚུར་ཡོང་བའི་ལམ་བར་དུ་མི་
གཉིས་དང་འཕྲད་དམ་གསུངས། (༨བ)མ་འཕྲད་ཞུས་པས།
འོ་ན་བྱ་གཉིས་དང་ཕྲད་དམ་གསུངས། ཕྲད་ཞུས་པས།
བྱར་མཐོང་བ་ཡིན་གསུངས་ནས། དབང་བསྐུར་ཏེ་ལྐུག་
ཆེན་ལྐུག་ཆུང་བརྒྱན་པ་དང་གསུམ་གྱི་ངང་ནས་རྣལ་
འབྱོར་གསུམ་དུ་ངོ་སྤྲད་པ་ནི། དམན་པ་དབྱིབས་ཀྱི་རྣལ་
འབྱོར་ལ་བརྟེན་ནས་ལམ་ཕྲ་རྒྱས་བསྡུས་གསུམ་
དུ་སློང་བ་དང། ཟབ་པ་སྔགས་ཀྱི་རྣལ་འབྱོར་ལ་བརྟེན་

ནས་རིག་པ་གསུམ་རྣལ་འབྱོར་དུ་ཁྱེར་བ་དང། མཐར་
ཐུག་ཆོས་ཀྱི་རྣལ་འབྱོར་ལ་བརྟེན་ནས་གནས་ཀྱི་ཆིངས་
ལྔ། རྩ་བའི་རྫོགས་རིམ་ཉི་ཤུ་རྩ་བཞི་ལ་སོགས་པའི་དོན་
རྣམས་རྒྱས་པར་གནང། བར་ཆད་མེད་པར་སློབ་གཉེར་
ཚར་བ་དང། བླ་མ་ལ་ཆོས་རྫོགས་པར་ཐོབ་པ་གཏང་
རག་གི་དགའ་སྟོན་བཤམས་པའི་ཚོགས་གྲལ་དུ། མར་པ་
ཐུགས་སྤྲོ་བའི་ངང་ནས་བླ་མ་དང་མཆེད་ལྕམ་རྣམས་
ཀྱི་དྲུང་དུ་གནང་བ་ཞུས་ནས་མགུར་འདི་ཕུལ་ལོ།
།
༈ རྗེ་སངས་རྒྱས་ཀུན་གྱི་ཐུགས་ཀྱི་སྲས། །འགྲོ་བ་
ཀུན་གྱི་རྡོ་རྗེ་འཆང། །རྒྱུད་གཉན་པོ་རྣམས་ཀྱི་གཏེར་
བདག་པོ། །དཔལ་ཞི་བ་བཟང་པོའི་ཞབས་ལ་འདུད། །སྐུ་
མཐོང་བས་ང་རྒྱལ་རི་བོ་བསྙིལ། །གསུང་ཐོས་པས་ཐ་
མལ་སེམས་རྒྱུད་གྲོལ། །ཐུགས་དྲན་པས་ཕྱི་ནང་མུན་པ་
བསལ། །དེང་སང་དུས་ཀྱི་སྐལ་ལྡན་བདག །བོད་ནས་རྒྱ་
གར་ཡུལ་དུ་མཆིས། །བཤུལ་ཐག་རིང་བའི་མི་ཞིག་ཡིན། །
དམ་ཆོས་པཎྜི་ཏ་ལ་ཞུས། །བརྒྱུད་པ་ཉེ་བའི་དམ་ཆོས་
ཐོབ། །རྗེ་དངོས་གྲུབ་ཅན་གྱི་ཞབས་ལ་བཏུགས། །མི་དང་

མི་མིན་བར་ཆད་ཞི། །གསང་སྔགས་ཕ་རྒྱུད་མ་རྒྱུད་ཐོབ། ༎
གདམས་ངག་ཆེ་བའི་སྟོན་པ་ཡིན། །དཔལ་ཞི་བ་བཟང་
པོས་ཐུགས་ལ་བཏགས། །བླ་མ་བཟང་པོའི་བུ་གཅིག་
ཡིན། །བར་ཆད་མེད་པར་ལྷོ་བལ་བགྲོད། །ལས་འཕྲོ་ཅན་
གྱི་བན་དྷེ་ཡིན། །བདེ་མཆོག་རྒྱུད་རྒྱལ་བདེ་བླག་ཁུམས། །
སྒྲུབ་ཐག་ཉེ་བའི་དམ་ཆོས་ཡིན། །བཀྲ་ཤིས་ལུང་བསྟན་
ཞལ་ནས་ཐོས། །མི་ལུས་ཐོབ་པའི་དོན་གོ་ཡིན། །ལྷོ་བྲག་
བོད་དུ་ལྟེ་བ་བཅད། །(༩ན)དཀར་པོའི་རྒྱ་ལ་ལས་འཕྲོ་
སད། །གྲུབ་ཐོབ་མཁས་པ་རྣམས་དང་མཇལ། །དབང་
བསྐུར་རྒྱུད་བཤད་མན་ངག་ཐོབ། །ལུས་ངག་ཡིད་གསུམ་
བྱིན་གྱིས་བརླབས། །མཁའ་འགྲོའི་དབང་ཕྱུག་ཞབས་
དྲུང་དུ། །རྣལ་འབྱོར་གསུམ་གྱི་དོན་ལ་བསླབས། །སྒྱུ་མ་
ཆེན་པོའི་མ་དང་མཇལ། །ཀུན་ཏུ་བཟང་པོའི་ཕ་རྒན་
བསྟེན། །ཆགས་ལམ་ཏིང་འཛིན་ཉམས་སུ་བདར། །ཤེས་
རབ་གསུམ་གྱི་སྒྲོན་མེ་རྒྱས། ། །གཏི་མུག་གསུམ་གྱི་མུན་པ་
བསལ། །སྒྲིབ་པ་གསུམ་གྱི་བུད་ཤིང་བསྲེགས། །ངན་སོང་
གསུམ་གྱི་དུར་ས་སྟོངས། །བཀའ་དྲིན་ཆེའོ་བླ་མ་རྗེ། །

སྐྱིད་དོ་ཆོས་ཀྱི་བློ་གྲོས་བདག །དགའ་འོ་འདིར་བཞུགས་
མཆེད་ལྕམ་ཀུན། །ཞེས་པའི་གླུ་བོད་སྐད་དུ་བླངས་པས་
བོད་ཀྱི་གྲོགས་དང་བོད་སྐད་གོ་བ་མེད་པའི་ཕྱིར། དྷརྨ་
ཤྲཱི་ལ་སོགས་པའི་མཆེད་གྲོགས་རྣམས་ན་རེ། བོད་སྨྱོ་བ་
མིན་ནམ་གསུངས་པ་ལ་བདག་རིགས་དང་ལས་འཕྲོ་
ཁྱད་པར་ཅན་ཡོད་ཀྱང། སྐྱེ་བ་འདིའི་བག་ཆགས་ཤས་
མཐུག་པའི་སྟོབས་ཀྱིས་གླུ་བོད་སྐད་དུ་བྱུང་བ་ཡིན་
གསུངས་ནས། སླར་རྒྱ་གར་གྱི་སྐད་དུ་བསྒྱུར་བས་ཁོང་
རྣམས་ངོ་མཚར་སྐྱེས་སོ། །ད་ནཱ་རོ་པའི་དྲུང་དུ་མྱུར་བར་
འགྲོ་དགོས་དགོངས་པ་ལ། སྤྱིར་གྱི་རྗེ་མར་པ་མངའ་
བདག་མཻ་ཏྲི་པའི་སྙན་པ་ལ་བརྟེན། མི་ཕྱེད་པའི་དད་
པའི་ངང་ནས་ཆོས་ཐོབ་པ་ཞིག་ཅིས་ཀྱང་བྱེད་དགོངས་
པ་རྒྱུན་ཆགས་སུ་ཡོད་པ་ལས། ཁྱད་པར་བླ་མས་རྫོང་
དང་ཚོགས་འཁོར་གནང་བའི་སྔ་ནུབ་མངོན་སུམ་དུ་
ཡང་ཡང་དྲན་ཞིང་མཆོག་ཏུ་དད་པ་ཞིག་བྱུང་བས།
ཡིད་ཀྱི་མཎྜལ་དང་ཡན་ལག་བདུན་པ་ཕུལ། གསོལ་བ་
བཏབ་པས་རྨི་ལམ་དུ། མཻ་ཏྲི་པའི་ཕོ་ཉ་ཡིན་ཟེར་བའི་

བུད་མེད་མཛེས་མ་ལག་ཏུ་བུམ་པ་ཐོགས་པ་ཞིག་བྱུང་
ནས། དེའི་བུམ་པ་དང་ཕྱག་མར་པའི་དབུ་ཐོག་ཏུ་བཞག་
པ་ཞིག་རྨི་བ་ལས། མནལ་སད་པ་དང་དགའ་སྤྲོ་དཔག་
ཏུ་མེད་པ་ཞིག་ཐོབ་པར་གྱུར་ཏོ། །དེ་ནས་རྗེ་བཙུན་མར་
པ་འབྱོན་པར་ཆས་པ་ལ། དཔལ་ཞི་བ་བཟང་པོས་མར་
པའི་རྫོངས་སུ་ཚོགས་འཁོར་མཛད་ནས། (༩བ)གནང་བའི་
ཆོས་རྣམས་ཀྱི་དཔེ་ཆ་རྣམས་གནང་ཞིང། ཕྱག་མར་པའི་
དབུ་ཐོག་ཏུ་བཞག་སྟེ་ཞལ་ནས། ངེད་ཀྱི་འདུག་ས་འདི་
ལམ་བགྲོད་དཀའ་བར་ཡོད་ཀྱང། ཁྱོད་འདིར་སླེབས་
པས་དོན་ཆེན་ཐོབ། ནཱ་རོ་པས་ཁྱོད་སྐལ་ལྡན་དུ་མཁྱེན་
ནས་ངའི་སར་ཡང་བརྫངས། མཻ་ཏྲི་པའི་སར་ཡང་རྫོང་
བ་འདུག་ཅིང། ནཱ་རོ་པ་རང་གིས་ཀྱང་བརྩེ་བས་རྗེས་
སུ་བཟུང་སྟེ་ཅི་འདོད་ཀྱི་གདམས་པ་གནང་ནས། ཁ་བ་
ཅན་འདུལ་བའི་རྒྱལ་ཚབ་ཏུ་མངའ་གསོལ་བར་འདུག་
ཅིང། དེ་བཞིན་དུ་ངས་ཀྱང་ཁྱོད་དང་པོ་ཡོང་བ་ཤེས་
ནས། བསུ་བ་ལ་སྲུང་མ་མིར་སྤྲུལ་ནས་བཏང་བ་ཡིན་ཏེ།
མིར་མ་མཐོང་བྱར་མཐོང་འདུག ད་གདམས་ངག་དཔེ་

ཆ་དང་བཅས་པ་བྱིན་ནས། བཀྲ་ཤིས་མངའ་གསོལ་བྱེད་
པ་ཡིན་པས་དགའ་བར་གྱིས་ཤིག་གསུངས་ནས། མཉེས་
མཉེས་མཛད་པས་རྨི་ལམ་དང་ལུང་བསྟན་མཐུན་པར་
བྱུང་སྟེ། རྗེ་མར་པས། བླ་མ་ལ་ཕྱིར་མི་ལྡོག་པའི་དད་
པ་དང་དགའ་སྤྲོ་དཔག་ཏུ་མེད་པ་ཞིག་ཐོབ་ནས། མར་
པས་ཕྱི་ཕྱག་གི་ཚུལ་དུ། བླ་མ་དང་མཆེད་ལྕམ་རྣམས་ལ་
ཡང་རྟོགས་པ་འདི་མགུར་དུ་ཕུལ་ལོ། །
༈ འདི་ན་བཞུགས་པའི་རྗེ་བཙུན་དང་། །སྙིང་གྲོགས་
སྤུན་རྣམས་སྙན་གསན་འཚལ། །མགོ་རྒོད་མར་པ་ལོ་ཙཱ་
ངས། །ལས་འབྲེལ་སད་པས་ལྷོ་བལ་ཕྱིན། དངོས་གྲུབ་
ཅན་གྱི་བལ་པོ་དང། །ཡེ་ཤེས་སྙིང་པོ་ཞི་བཟང་ལ། །
གདན་བཞི་གསང་འདུས་བདེ་མཆོག་སྐོར། ། རྒྱུད་དང་
མན་ངག་གཏེར་ཁ་ཕྱེས། །ད་ལྟ་སློབ་དཔོན་ཞལ་སྔ་ནས། །
ཞུས་པ་གནང་བའི་དམ་ཆོས་ཚར། །ལུང་བསྟན་བཀྲ་
ཤིས་དུས་གཅིག་ཐོབ། །མདང་སང་ཐལ་བའི་ཁར་ནུབ་
ཏུ། །མཎྜལ་ཡིད་ཀྱིས་བཤམས་ནས་ཀྱང། །མཻ་ཏྲི་པ་ལ་
གསོལ་བཏབ་ཉལ། །འཁྲུལ་པའི་བག་ཆགས་རྨི་ལམ་དུ། །

མངའ་བདག་མཻ་ཏྲིའི་ཕོ་ཉ་མོ། །བུད་མེད་ལུས་ལ་བཞིན་
རྒྱས་མ། །ལག་ན་བུམ་པ་ཐོགས་པ་ཡིས། །མི་ཁོ་བོའི་མགོ་
ལ་རེག་པ་རྨིས། །ཐུགས་རྗེས་བྱིན་གྱིས་རློབས་པ་འདྲ། །
སྔོན་སྨོན་ལམ་ལས་ཀྱི་འབྲེལ་ལམ་བསམ། །(༡༠ན)དེ་ཕྱིར་
དད་འདུན་དྲག་པོ་ཡིས། །ཕ་རྒན་དེ་ཡི་སྤྱན་སྔར་མཆིས།
འདི་ན་བཞུགས་པའི་རྗེ་བཙུན་ལ། །མོས་གུས་ལྟེམ་རྐྱང་
མེད་པར་བྱུང། །སྐྱབས་སུ་འདུ་འབྲལ་མེད་པར་མཆི། །
ངན་སོང་མེད་པར་བྱིན་གྱིས་རློབས། །ཚེ་འདི་དང་ཕྱི་མ་
འགྲོགས་པ་ཡིས། །རྡོ་རྗེ་སྤུན་གྱི་གྲོགས་པོ་ཀུན། །འཁོར་
བའི་བསླུ་ཁྲིད་རྒྱབ་ཏུ་སྐྱུར། །དམ་པའི་གདམས་ངག་
ཉམས་སུ་ལོངས། །དམ་ཚིག་ངོ་ལྐོག་མེད་པར་སྲུངས། །
རྟག་ཏུ་བླ་མ་སྤྱི་བོར་སྒོམས། །དགེ་བ་བཅུ་ལ་ལོངས་
སྤྱོད་མཛོད། །མི་དགེ་བཅུ་པོ་དུག་བཞིན་སྤོངས། །སྒྲུབ་
པ་རྒྱུན་ཆད་མེད་པར་མཛོད། །ཅེས་ཕུལ་བ་དང། བླ་མ་
ཞི་བ་བཟང་པོས་མར་པའི་དབུ་ཐོག་ཏུ་ཕྱག་བཞག་ནས་
བར་ཆད་མེད་པར་བྱིན་གྱིས་བརླབས་སོ། །དེ་ནས་བླ་
མ་མར་པས་སྒྱུ་མ་ཆེན་པོའི་སྐོར་རྣམས་མཁྱེན་ཏེ། ཚུར་

བྱོན་པས་ཞག་གསུམ་ལ་ཕུ་ལ་ཧ་རིར་ཕེབས། རྗེ་ནཱ་རོ་
པ་ཆེན་པོ་དེས་དགེ་ཚུལ་ཤེས་རབ་སེང་གེ་གཅིག་པུ་ལ་
མན་ངག་ཞིག་གནང་གིན་འདུག་པས། མ་འོང་གསུང་
བའི་ཕྱག་གིས་བརྡའ་ཞིག་བྱུང་བས། དེ་མ་གྲོལ་བར་ཕྱག་
འཚལ་ཞིང་བསྡད། ཆོས་ཐོན་པ་དང་དྲུང་དུ་ཕྱིན། བྱིན་
རླབས་ཞུས་པས། ཆོས་ཐོབ་བམ་གསུངས། ཐོབ་ལགས་
ཞུས་པས། ཁོང་ང་ལ་གཤེ་ཞིང་མི་འདུག་གམ་གསུངས།
བྲེ་མོ་གསུང་གིན་གདའ་ཞུས་པས། ཇི་སྐད་གསུང་གིན་
འདུག་གསུངས། གསུངས་ཚུལ་ཞུས་པས། དེ་ཁོ་རང་ཡིན་
མོད། ཡོན་ཏན་མེད་པར་དུག་མཚོའི་གླིང་མི་མེད་སར་
སྡོད། མིའི་ལུས་ལ་སྤྲེའུའི་གདོང་པ་ཡོད་པས། ཕྱག་རྒྱ་མ་
མི་མ་འབྱོར་པར་ཁྱི་མོ་ལ་བྱེད་མཁན་ཀུ་ཀུ་རི་པ་མིན་པ་
སུ་ཡོད་གསུངས་བཞད་ནས། ཨ་རྐྱང་དེ་ག་ཁོང་གི་ཆེ་བ་
ཡིན། དེ་ཁོང་མིན་པ་གཞན་གྱིས་མི་ཡོང་ཞིང། ཁོང་གིས་
ང་ལས་དགྱེས་པ་རྡོ་རྗེ་གསན། ཁོང་མཧཱ་མ་ཡའི་གྲུབ་
ཐོབ་ཡིན་པས་ངས་ཞུས་པ་ཡིན་གསུངས། མཧཱ་མ་ཡ་
ཚར་གཅིག་ནཱ་རོ་པས་ཀྱང་གནང་བྱུང་བ་དོན་ལ་ཁྱད་

མེད་པ་ལ། ཚིག་ནཱ་རོ་པས་གསུངས་པ་རྣམས་ཅུང་ཟད་
རྒྱས་པ་དང་དོད་པ་ཞིག་བྱུང་བས། བླ་མ་རང་གིས་འདི་
ལྟ་བུ་མཁྱེན་(༡༠བ)བཞིན་དུ་བདག་དུག་མཚོའི་གླིང་དུ་
དཀའ་ལས་དེ་ཙམ་དུ་བྱེད་དུ་འཇུག་པ་ཅི་ལགས་ཞུས་
པས། ཁོང་མ་རྒྱུད་ཀྱི་བདག་པོ་ཡིན་ཞིང་གདམས་ངག་
ལ་ངེས་ཤེས་སྐྱེད་པ་དང། ཁུངས་བཙུན་པའི་ཕྱིར་བཏང་
བ་ཡིན་གསུངས། དེར་བླ་མ་མར་པས་ཤར་ཕྱོགས་བྷ་ག་
ལ་ན་ཁ་སརྤ་ཎི་རང་བྱོན་གྱི་ལྷ་ཁང་ཡོད་པ་གཟིགས་སུ་
བྱོན། དེའི་ཚེ་གཉོས་དང་མཧཱ་མ་ཡའི་བགྲོ་གླེང་མཛད་
པར་དགོངས་ཏེ། གཉོས་ན་ལེནྡྲ་ན་བླ་མ་བི་ལམ་ཏ་པ་
ལ་ཆོས་ཞུ་ཞིང་ཡོད་པའི་སར་བྱོན་ཏེ། ཚོང་འདུས་ནས་
ཟས་ཆང་མང་པོ་ཉོས་ནས་གསོལ་བའི་ཚེ་མཧཱ་མ་ཡའི་
བགྲོ་གླེང་མཛད་པས་རྗེ་མར་པ་རྒྱལ་བ་དང། གཉོས་ན་
རེ། ཁྱོད་ལ་མ་རྒྱུད་སློབ་པའི་སློབ་དཔོན་དེ་སུ་ཡིན་ཟེར་
བས། མར་པས་བླ་མ་གསང་སྟེ། ངའི་བླ་མ་རྣལ་འབྱོར་
གསུམ་དང་ལྡན། །དམན་པ་དབྱིབས་ལ་ཟབ་པ་སྔགས། །
མཐར་ཐུག་ཆོས་ཀྱི་རྣལ་འབྱོར་པ། །བླ་མ་ཐར་པའི་ལམ་

སྟོན་ཡིན། །ད་ལྟ་གྲོང་ཁྱེར་སེར་སྐྱ་ནའོ། །ཞེས་གསུངས་
པས། གཉོས་ཀྱིས་སེར་སྐྱར་ཕྱིན་ནས། བླ་མ་ཐར་པའི་
ལམ་སྟོན་གང་ན་བཞུགས་ཞེས་འདྲི་ཞིང་བཙལ་པས།
བླ་མ་ཐམས་ཅད་ཐར་པའི་ལམ་སྟོན་ཡིན་པ་ལ།
ལ་སུ་དགོས་པ་ཡིན་ཟེར་བྱུང་བས། བདེན་སྙམ། བླ་མ་
གསང་བར་ཤེས་རུང་རྩད་བཅད་པས་དང་པོ་མ་ཆོད།
ཕྱིས་ཆོད་རུང་དུག་མཚོའི་ལམ་མ་བགྲོད་པར་གཉོས་
དཔལ་ཀུ་ཀུ་རི་པ་དང་མ་མཇལ་སྐད། དེ་ནས་རྗེ་མར་
པ་དཔལ་ནཱ་རོ་པའི་དྲུང་དུ་བྱོན་ཏེ། བདག་གྲོགས་པོ་
དང་འཕྲད་ནས་མ་རྒྱུད་བགྲོ་གླེང་བྱས་པས་བདག་རྒྱལ།
ཁོང་ན་རེ། རྒྱུད་སློབ་པའི་སློབ་དཔོན་སུ་ཡིན་འདྲི་བ་
ལ། བདག་གིས་མ་བཤད་ལགས་ཞུས་པས། བླ་མ་གསང་
མི་དགོས་པ་ཡིན་ཏེ། ཁོང་གསེར་མང་ཡང་དེས་ཆོག་
པ་མིན། བསོད་ནམས་དང་ལས་འཕྲོ་དགོས་པ་ཡིན
གསུངས། དེ་ནས་མར་པས་ནཱ་རོ་པ་ལ་མཻ་ཏྲི་པའི་དྲུང་དུ་
འགྲོ་བའི་གསོལ་བ་བཏབ་པས། དགྱེས་བཞིན་གནང་བ་
ལས། བླ་མ་ནཱ་རོ་པ་ལ་མཉེས་པའི་མཆོད་པ་དང། དཔའ་

བོ་མཁའ་འགྲོ་རྡོ་རྗེ་སྤུན་རྣམས་ལ་ཚོགས་གཏོར་ཕུལ་
ནས། (༡༡ན)བར་ཆད་མེད་པར་གསོལ་བ་བཏབ་པས་ངོ་
མཚར་བའི་ལྟས་དུ་མ་བྱུང་ངོ། །དེ་ནས་ལམ་ལ་ཞུགས་
ཏེ། མཻ་ཏྲི་པ་གང་ན་བཞུགས་ཞེས་འདྲི་ཞིང་བྱོན་པས། རི་
མེ་ལྟར་འབར་བའི་དགོན་པ་ན་བཞུགས་ཏེ་ལམ་བགྲོད་
དཀའ་མོ་རང་ཡོད་པས་མ་ཕྱིན་པ་དྲག་ཟེར་བ་འགའ་
བྱུང་བས། ཚེ་འདིའི་ཕྱིར་ནོར་ཚོལ་བ་ནི་མིན། ཆོས་ཕྱིར་
ཤི་ནའང་ཤི་འགྲོ་དགོས་དགོངས་པ་ཐུགས་ལ་ཤར་ནས་
ཐེ་ཚོམ་མེད་པར་བྱོན་ཏེ། མཻ་ཏྲི་པའི་བཞུགས་སར་ཉི་
མ་སྔ་ཕྱེད་ཙམ་ལ་ཕེབས་པས། ཤིང་ནྱ་གྲོ་དྷའི་གྲིབ་མ་
ལ་བཞུགས་པ་དང་མཇལ་བས། བྱང་ཆུབ་སེམས་དཔའ་
རྟག་ཏུ་ངུས་བྱང་ཆུབ་སེམས་དཔའ་ཆོས་འཕགས་དང་
མཇལ་བ་ལྟ་བུའི་དགའ་བ་ཆེན་པོ་སྐྱེས་ནས་བརྐྱང་ཕྱག་
ལན་བདུན་བཙལ། གསེར་གྱི་འབུལ་བ་བགྱིས་ཏེ། བླ་མའི་
སྐུ་གསུང་ཐུགས་ལ་བསྟོད་པའི་མགུར་འདི་ཕུལ་ལོ། །
༈ ཁྱེད་འགྲོ་བའི་དོན་དུ་འཛམ་གླིང་འདིར། །རྒྱལ་
པོའི་རིགས་སུ་སྐྱེ་བ་བཞེས། །ཕྱི་ནང་སྒྲུབ་ཐབས་སྣ་

ཚོགས་མཁྱེན། །མཻ་ཏྲི་པ་ལ་ཕྱག་འཚལ་ལོ། །རྗེ་བཙུན་
སྒྲོལ་མས་ལུང་བསྟན་ནས། །བར་ཆད་མེད་པར་བྱིན་
གྱིས་བརླབས། །རི་ཁྲོད་དབང་ཕྱུག་ཞབས་རྡུལ་རེག །ཨ་
ཝ་དྷུ་ཏི་ཁྱོད་ལ་བསྟོད། །སྐུ་ནི་རིན་ཆེན་གསེར་གྱི་རི། །ཡེ་
ཤེས་སྨོན་སོགས་རྣམ་དག་པ། །ཉོན་མོངས་ནད་རྣམས་
འཇོམས་མཛད་པའི། །ཆོས་ཀྱི་ཉི་མ་ཁྱེད་ལ་བསྟོད། །
ཐུགས་ནི་སྟོང་ཉིད་རྡོ་རྗེ་ཡིས། །བདག་ལྟའི་རི་བོ་ཆེན་
པོ་འཇོམས། །ཆོས་རྣམས་མཉམ་པ་ཉིད་གཟིགས་པའི། །
མཉམ་མེད་བླ་མ་རྗེ་ལ་བསྟོད། །སྤྲུལ་སྐུ་འཛམ་གླིང་ཀུན་
གྱི་རྒྱན། །རྡོ་རྗེ་སེམས་དཔའི་ངོ་བོ་ཉིད། །ཐུགས་རྗེའི་
གཏེར་ལྡན་འགྲོ་བའི་མགོན། །གཙུག་གི་རྒྱན་གྱུར་ཁྱོད་
ལ་བསྟོད། །མི་དང་མི་མིན་འབྱུང་པོའི་ཚོགས། །གང་
ཞིག་དྲེགས་ཅན་མ་ལུས་པ། །བརྟུལ་ཞུགས་ནུས་པས་
བཀའ་ཉན་མཛད། །རྡོ་རྗེ་འཛིན་པ་ཁྱེད་ལ་བསྟོད། །བདེ་
གཤེགས་བླ་མ་ཐུགས་རྗེ་ཅན། །མངའ་འབངས་བོར་ནས་
དམ་ཆོས་མཛད། །པཎ་ཆེན་ནཱ་རོ་ལ་སོགས་པའི། །བླ་
མ་ཀུན་ལས་གདམས་ངག་ཞུས། །(༡༡བ)རྒྱུད་སྡེའི་སློབ་

གཉེར་འགའ་རེ་ཚར། །ལྷོ་དུག་མཚོ་ཁོལ་མའི་དོ་རི་ལ། །
དཔལ་ཞི་བ་བཟང་པོའི་ཞབས་དྲུང་དུ། །དམ་པ་ཁྱེད་
ཀྱིས་ཐུགས་རྗེས་བཟུང། །སྲོག་ཕངས་པ་མེད་པར་དྲུང་
དུ་འོང། །རི་བོ་མེ་འབར་གྱི་དགོན་པ་ན། །ཤིང་ནྱ་གྲོ་དྷའི་
བསིལ་གྲིབ་ལ། །མངའ་བདག་རྒྱལ་སྲས་མཻ་ཏྲི་པ། །ཕ་
སངས་རྒྱས་ཁྱེད་དང་ད་ལྟ་མཇལ། །ཉི་མ་ཤར་འདྲའི་
དད་པ་སྐྱེས། །ཤི་ཡང་ཕོད་པའི་དད་པ་གཡོས། །ཁ་
གཏིང་མེད་པར་གསོལ་བ་བཏབ། །རྒྱུན་ཆད་མེད་པར་
བྱིན་གྱིས་བརླབས། །བྲམ་ཟེ་ཆེན་པོའི་སྲོལ་འཛིན་ཅིང། །
སྤྲུལ་པའི་རི་ཁྲོད་དབང་ཕྱུག་དྲུང། །ལེགས་པར་འོང་བ་
དམ་པའི་ཆོས། །ཐེག་པའི་ཡང་རྩེ་སྙིང་པོའི་དོན། །མཐའ་
བྲལ་ཕྱག་རྒྱ་ཆེན་པོ་དེ།ནམ་མཁའ་ལྟ་བུར་གནང་བ་ཞུ།།
ཞེས་གསོལ་བ་བཏབ་པས། མངའ་བདག་གིས་རྗེས་སུ་
བཟུང་སྟེ་དབང་བསྐུར་རྣམས་རྫོགས་པར་མཛད་ཅིང།
གསང་མཚན་ཐུགས་ཀྱི་རྡོ་རྗེར་བཏགས། དེའི་ཚེ་བླ་མ་
མཉེས་པའི་མཆོད་པ། མཁའ་འགྲོ་མཉེས་པའི་ཚོགས་
གཏོར་རྣམས་བཤམས་པས་ཡ་མཚན་པའི་ལྟས་མང་

པོ་བྱུང་ཞིང། བླ་མས་ཕྱག་རྒྱ་ཆེན་པོའི་གདམས་ངག་ངོ་
སྤྲོད་དང་བཅས་པ། རྒྱུད་བསྟོད་པ་གླུར་བླངས་འགྲེལ་པ་
དང་བཅས་པ། དོ་ཧའི་བཤད་པ་དང་བཅས་པ་རྣམས་
ཅིག་ཅར་དུ་སྒྲོ་འདོགས་ཆོད་པར་གནང་ཞིང། ཉམས་
སུ་བླངས་པས་ཉམས་དང་རྟོགས་པ་བཟང་པོ་ཐུགས་ལ་
འཁྲུངས་པས་ཐུགས་དགྱེས་པར་གྱུར་ཚེ། བླ་མ་ལ་གཏང་
རག་གི་མཆོད་པ་ཞིག་ཕུལ་བའི་ཚོགས་གྲལ་དུ་ཉམས་
མྱོང་གི་རྟོགས་པ་འདི་མགུར་དུ་ཕུལ་ལོ། །
༈ སྤྱི་བོ་བདེ་ཆེན་གཞལ་ཡས་སུ། །དྲི་མེད་པདྨ་ཉི་
ཟླ་ལ། །བླ་མ་མངའ་བདག་བྱམས་མགོན་བཞུགས། །ངག་
གི་སེམས་རྒྱུད་བྱིན་གྱིས་རློབས། །དུས་གསུམ་སངས་རྒྱས་
ཐམས་ཅད་དང། །ཡི་དམ་ལྷ་ཚོགས་ཇི་སྙེད་པ། །དབྱེར་
མེད་དཔལ་ལྡན་དྷུ་ཏི་པ། །སྙིང་གི་པདྨར་བཞུགས་ནས་
ཀྱང། །བདག་གི་བདེན་པ་གྲུབ་ཏུ་གསོལ། །རྒྱ་གར་ཞིང་
ཁམས་རྣམ་དག་ཏུ། །པཎ་ཆེན་ནཱ་རོ་ལ་སོགས་པའི། །གྲུབ་
ཐོབ་རྣམས་ཀྱི་(༡༢ན)ཞབས་རྡུལ་དེ། །མི་བདག་གི་སྤྱི་བོའི་
གཙུག་ཏུ་བླངས། ། རྒྱུད་སྡེའི་ཚིག་རྣམས་མང་པོ་ཉན། །

བདག་དེས་ཀྱང་ཆོག་ཤེས་མ་བྱུང་བས། །མངའ་བདག་
རྗེ་བཙུན་དྲུང་དུ་འོང། །བྱིན་རླབས་དམ་ཆོས་ཚུལ་བཞིན་
ཞུས། །ཁྱད་པར་ཕྱག་རྒྱ་ཆེན་པོ་ཞུས། །ཆོས་ཤེས་པ་རྣམས་
ཀྱི་སྒྲོ་འདོགས་བཅད།།མི་ཤེས་པ་རྣམས་སློབ་གཉེར་བྱས།།
རྗེ་ས་ར་ཧ་ཡི་བཀའ་སྲོལ་གྱི། །བྱིན་རླབས་དང་རྟོགས་པ་
དུས་གཅིག་བྱུང། །རྗེ་ལ་རྟོགས་འབུལ་གྱི་དབྱངས་ཤིག་
ལེན། །ཕྱི་ནང་གྲུབ་མཐའ་སྣ་ཚོགས་ཀུན། །རྟོགས་ཤིང་
ཕྱག་རྒྱ་ཆེན་པོར་འདུས། །སྣང་བ་བདེན་མེད་མཐའ་ཡས་
ཀུན། །ཟུང་འཇུག་མཉམ་ཉིད་རོལ་པར་ཤར། །རྒྱུན་ཆད་
མེད་པའི་ཆོས་ཉིད་འདི། །རང་གསལ་རིག་པ་འགག་པ་
མེད། །ཟུང་འཇུག་རིག་པ་གཉུག་མའི་ངང། །ཡེ་ཤེས་ལྷུན་
གྲུབ་ལྟ་བ་ལགས། །སྤྱོད་ལམ་བཞི་ཡི་མཉམ་རྗེས་སུ། །
དུས་གསུམ་འབྲལ་མེད་ཆུ་བོའི་རྒྱུན། །རྣལ་འབྱོར་མངོན་
གསལ་འགྲིབ་ཏུ་མེད། །ཡེངས་སུ་མེད་པ་སྒོམ་པ་ལགས། །
དུས་གསུམ་ལུས་ངག་ཡིད་ཀྱི་ཆོས། །སྣ་ཚོགས་ངེས་མེད་
རྒྱུན་གཅིག་ཏུ། །མི་འགགས་འབད་མེད་ངོ་བོར་མཉམ། །
སྤྲུལ་པ་ལྟ་བུའི་སྤྱོད་པ་ལགས། །རྟོགས་པའི་ངོ་བོ་སྐད་

ཅིག་མ། །ཅིག་ཅར་བ་ལ་འཕྲི་བསྣན་མེད། །རང་གྲོལ་
གཉུག་མ་བདེ་བ་ཆེ། །རེ་དོགས་བྲལ་བ་འབྲས་བུ་ལགས། །
ཚིག་ཚོགས་མ་ཉན་དགུ་ཉན་ཡང། །གཞི་སེམས་ཉིད་
ཆོས་སྐུར་ད་གཟོད་གོ །མི་ཁོ་བོའི་ཐེ་ཚོམ་ད་གཟོད་ཟད །
འཁྲུལ་པའི་གཞི་རྩ་ད་གཟོད་ཞིག །ཐ་སྙད་ལ་སངས་
རྒྱས་མི་རེ་བས། །རྗེ་མངའ་བདག་ཆེན་པོའི་ཞབས་དྲུང་
དུ། །དོན་ཉམས་སུ་བླངས་པའི་འབྲས་བུ་དང། །བརྒྱུད་པ་
རྣམས་ཀྱི་བྱིན་རླབས་ཀྱིས། །གོ་བ་ཉམས་མྱོང་རྟོགས་པ་
འདི། །ཕུལ་བ་བླ་མ་རྗེ་བཙུན་དང། །མཆེད་གྲོགས་འདིར་
བཞུགས་དགྱེས་པར་མཛོད། །ཅེས་ཕུལ་བས་མངའ་
བདག་མཻ་ཏྲི་པས་མར་པ་ལ་ཞལ་གདམས་བཅུ་གཉིས་
རྡོ་རྗེའི་མགུར་འདི་གསུངས་སོ། །
༈ བུ་དད་པའི་རྩ་བ་མི་བརྟན་ན། །གཉིས་མེད་ཀྱི་རྩ་
བ་བརྟན་མི་(༡༢བ)འགྱུར། །ཕྱོགས་མེད་ཀྱི་སྙིང་རྗེ་མ་སྐྱེས་
ན། །གཟུགས་སྐུ་རྣམ་གཉིས་ཐོབ་མི་སྲིད། །ཤེས་རབ་རྣམ་
གསུམ་མ་བསྐྱངས་ན། །རྟོགས་པ་རྒྱུད་ལ་སྐྱེ་མི་འགྱུར། །
བླ་མ་རྗེ་བཙུན་མ་བསྟེན་ན། ། དངོས་གྲུབ་རྣམ་གཉིས་

ཐོབ་མི་སྲིད། །སེམས་ཀྱི་རྩ་བ་མ་ཆོད་ན། །ཤེས་པ་གང་
དགར་བཏང་མི་བྱ། །སྣང་བ་རྒྱ་ཡིས་མ་ཐེབས་ན། །བདེ་
བ་ཆེན་པོར་དབེན་མི་གནས། །ཞེན་ཆགས་ཤེས་པ་སྐྱེས་
གྱུར་ན། །གླང་ཆེན་རབ་དགའི་སྤྱོད་པ་བྱ། །སྐབས་སུ་
ཉོན་མོངས་སྐྱེས་གྱུར་ན། །སེམས་ལ་ལྟོས་ལ་མ་ཡེངས་
སྒོམས། །རྐྱེན་གྱིས་སེམས་ལ་གནོད་གྱུར་ན། །དབང་
བཞིའི་ཉམས་ལེན་རྒྱུན་དུ་གྱིས། །ཉོན་མོངས་རང་རྒྱུད་
ཤོར་གྱུར་ན། །བླ་མའི་གདམས་པ་དྲན་པར་གྱིས། །རྩེ་
གཅིག་གསོལ་བ་མ་བཏབ་ན། །དམ་པའི་ཐུགས་དགོངས་
ག་ལ་ལོངས། །ལྷ་བསྐྱེད་རྫོགས་ཟུང་འཇུག་མ་བསྒོམས་
ན། །འཁོར་འདས་དབྱེར་མེད་ག་ལ་རྟོགས། །བཅུ་གཉིས་
རྡོ་རྗེའི་མགུར་ལྡན་པ། །དྲན་པ་དང་བཅས་བཅུ་གསུམ་
འདི། །རྣལ་འབྱོར་ཉམས་སུ་བླངས་པས་ན། །བཅུ་གསུམ་
ས་ལ་གནས་པར་འགྱུར། །ཞེས་གསུངས་པས། མར་
པའི་ཐུགས་ལ་ཤིན་ཏུ་འཐད་ཅིང་འཇགས་པར་གྱུར་
ནས། མཻ་ཏྲི་པ་ལ་མི་ཕྱེད་པའི་དད་པའི་ངང་ནས་བྱོན་
ཏེ་ཕུ་ལ་ཧ་རིར་ནཱ་རོ་པའི་དྲུང་དུ་ཕེབས་པས། ནཱ་རོ་

པའི་ཞལ་ནས་ལྷོ་དུག་མཚོའི་འགྲམ་གྱི་དུར་ཁྲོད་སོ་ས་
གླིང་ན། ཡེ་ཤེས་ཀྱི་མཁའ་འགྲོ་མ་འབྲེལ་ཚད་དོན་ལྡན་
རུས་པའི་རྒྱན་དང་ལྡན་པ་ཞིག་བཞུགས་པ་དེའི་དྲུང་
དུ་སོང་ལ་གདན་བཞི་ཞུས་ཤོག གཞན་ཡང་རང་གང་
མོས་ཀྱིས་ཀུ་སུ་ལུ་རྣམས་ལ་ཆོས་ཅི་འདོད་ཞུས་ཤོག་
གསུངས་པ་ལྟར། སོ་ས་གླིང་གི་དུར་ཁྲོད་དུ་ཕྱིན་པས་
རྣལ་འབྱོར་མ་བཙལ་བས། རྩའི་སྤྱིལ་པོ་གཅིག་གི་ནང་
ན་བཞུགས་པ་དང་མཇལ་ཏེ། གསེར་གྱི་མཎྜལ་ཕུལ་ནས་
གསོལ་བ་བཏབ་པས། གདན་བཞིའི་དབང་གདམས་
ངག་རྣམས་དགྱེས་བཞིན་རྫོགས་པར་གནང། གཞན་
ཡང་དཔལ་སིང་གྷ་གླིང་པ་ལ་སོགས་ཏེ། དུར་ཁྲོད་དང་
ཤིང་དྲུང་ན་བཞུགས་པའི་ཀུ་སུ་ལུའི་རྣལ་འབྱོར་པ་
མཚན་ལྡན་འགའ་དང་འགའ་ལ་བསྐྱེད་(༡༣ན)རྫོགས་
ཀྱི་དབང་གདམས་ངག་དང། འཕྲལ་དགོས་ཀྱི་གདམས་
ངག་ཕྲན་ཚེགས་མང་པོ་སྐབས་སྐབས་སུ་ཞུས་པས།
གདམས་ངག་གི་གཏེར་མཛོད་དུ་གྱུར་པ་ལགས་སོ། །
དེ་ནས་ནཱ་རོའི་དྲུང་དུ་ཕེབས། ཕྱག་ཕུལ་ནས་སྙུན་དྲིས་

པས། ཁྱོད་དབང་གདམས་ངག་རྣམས་ཡིད་ཆེས་པོ་བྱུང་
ངམ་གསུངས། ལོ་རྒྱུས་རྣམས་ཞུས་པས་ཤིན་ཏུ་མཉེས་
པར་གྱུར་ཏོ། །
༈ དེ་ནས་རྗེ་མར་པས། དཔལ་ནཱ་རོ་པ་ལ་བདེ་
མཆོག་གི་དབང་གདམས་ངག་རྒྱུད་འགྲེལ་བཤད་པ་
རྣམས་དགོས་ཞེས་གསོལ་བ་བཏབ་པས། དབང་རྒྱས་
པར་གནང་རྒྱུད་འགྲེལ་བཤད་ལུང་དུ་གནང་ནས། གལ་
ཉམས་ལེན་ཆེ་བ་ཡིན་གསུངས། བཀའ་བབས་བཞིའི་
གདམས་པར་གྲགས་པ་ནཱ་རོ་ཆོས་དྲུག་དང། གཉུག་མ་
ལྷན་ཅིག་སྐྱེས་པའི་ཡེ་ཤེས་སེམས་སུ་ངོ་སྤྲོད་པ་ཕྱག་རྒྱ་
ཆེན་པོ་རྣམས་གནང་ནས་བསྒོམས་པས། སྤྱིར་གྱི་གསང་
སྔགས་བླ་མེད་ཀྱི་ཉམས་རྟོགས་ཁྱད་པར་ཅན་མང་པོ་
ཐུགས་ལ་འཁྲུངས་ཤིང། ཁྱད་པར་དུ་གཏུམ་མོ་བསྒོམས་
པས། བདེ་གསལ་མི་རྟོག་པའི་ཟུང་འཇུག་མངོན་དུ་གྱུར་
པས། སྒོ་གསུམ་གཡོ་འགུལ་མི་ནུས་པའི་ངང་ལ་ཞག་
བདུན་གྱི་བར་བརྟན་པ་ཐོབ་པ་དང། རྟགས་བཅུ་རྣམས་
བྱུང་བས། ཐུགས་སྤྲོ་བའི་ངང་ནས་ཉིན་མཚན་འདའ་བ་

བྱུང་ངོ། །དེ་ནས་མར་པའི་ཐུགས་ལ་ངས་བལ་པོ་དང་རྒྱ་
གར་དུ་ལོ་བཅུ་གཉིས་ཙམ་སོང་འདུག་སྟེ། དབང་དང་
གདམས་ངག་མང་པོ་ཡང་ཐོབ་པ་ཙམ་དུ་མ་བཞག་
པར་ཚིག་དོན་གཉིས་ལ་སློབ་གཉེར་དང་ཉམས་ལེན་
རང་མི་འགྱོད་པ་བྱས་པས། སྨྲ་རྒྱུ་དང་བསྒོམ་རྒྱུ་ཡང་
གཞན་ལ་སྨོན་མི་དགོས་པ་བྱུང། ད་གསེར་ཕལ་ཆེར་
རྫོགས་འདུག་པས་རེ་ཞིག་བོད་ལ་ཕྱིན། གསེར་ཅི་མང་
རང་གཅིག་བསྒྲུབས་ཏེ། སླར་ཡང་རྒྱ་གར་དུ་ཡོང་ནས་བླ་
མ་རྣམས་ལ་འབུལ་བས་མཉེས་པ་དང། ཆོས་སྔར་ཐོབ་
པ་རྣམས་ལ་དོགས་གཅོད་ནན་ཏན་བྱས་པ་དང་མ་ཐོབ་
པ་རྣམས་ཅི་ཐོབ་བྱས། བོད་དུ་སྤྱིར་སངས་རྒྱས་ཀྱི་བསྟན་
པ། སྒོས་སྒྲུབ་བརྒྱུད་ཀྱི་བསྟན་པ་དར་བ་ཞིག་ཅིས་ཀྱང་
བྱེད་(༡༣བ)དགོངས་པ་ཤར་ནས། གསེར་ལྷག་མ་གང་
ཡོད་ཀྱིས་ལམ་ཆས་ཙམ་ཞིག་མ་གཏོགས་ཀུན་གྱིས་ཡོ་
བྱད་བསྒྲུབས་ཏེ། བྲམ་ཟེ་ཀུ་ས་མུ་ཏོ་དང། རྣལ་འབྱོར་མ་
སུ་ཀ་དྷ་རི་ལ་སོགས་པ་རྣམས་བཀུག་ནས། པཎ་ཆེན་ནཱ་
རོ་པ་ལ་གཏང་རག་དང། དགའ་སྟོན་ཚོགས་མཆོད་ཕུལ་

བའི་གྲལ་དུ་མར་པའི་ཐུགས་དགོངས་ལ། ང་བོད་ནས་
རྒྱ་གར་དུ་འོངས་པའི་དོན་ལ་བླ་མ་མཁས་ཤིང་གྲུབ་པ་
བརྙེས་པ་མང་པོ་དང་མཇལ། རྒྱུད་འགྲེལ་པ་དང་བཅས་
པ་མང་པོ་ཐོབ་ཅིང་སློབ་གཉེར་བྱས། སྒྲ་སྐད་ལོ་ཙཱ་ནི་
མཁས་པའི་ཚད་དུ་ཤེས། ཉམས་དང་རྟོགས་པ་ཕྱིན་ཅི་
མ་ལོག་པ་ནི་རྒྱུད་ལ་སྐྱེས། ་བར་ཆད་མེད་པ་བོད་དུ་
ལོག་འགྲོ་བ་ཡིན་པས། དུས་དེ་རིང་ལས་དགའ་བ་མི་
ཡོང་དགོངས་ནས་མགུར་ཆེན་བརྒྱད་ཀྱི་ཐོག་མ། དཔལ་
ནཱ་རོ་པའི་དྲུང་དུ་དབྱངས་རིང་ཏམ་བུ་རའི་ཁོང་རྒྱུད་
ཀྱི་སྐད་ལ་རྟ་དྲངས་ཏེ། རྟོགས་པ་འདི་མགུར་དུ་ཕུལ་བ་
ལགས་སོ། །
༈ རྗེ་མཚན་ལྡན་གྱི་བླ་མ་རིན་པོ་ཆེ། །ཁྱེད་སྔོན་
སྦྱངས་བསོད་ནམས་བསགས་པའི་ཕྱིར། །སྤྲུལ་སྐུ་ཏཻ་ལོ་
དངོས་དང་མཇལ། ། སྤང་དཀའ་སྲིད་པའི་སྡུག་བསྔལ་
ལ། །ཁྱད་དུ་བསད་པ་བཅུ་གཉིས་མཛད། ། །དཀའ་བ་
སྤྱད་པའི་ཐུགས་དམ་དེ། །སྐད་ཅིག་ཉིད་ལ་བདེན་པ་
གཟིགས། · ཤྲཱི་ཛྙ་ན་སིདྡྷའི་ཞབས་ལ་འདུད། །སྒྲ་སྒྱུར་བོད་

ཀྱི་བན་ཆུང་ང། །སྦྱངས་པ་སྔ་མའི་ལས་འབྲེལ་གྱིས། །ནཱ་
རོ་པཎ་ཆེན་ཁྱེད་དང་མཇལ། །རྒྱུད་ཟབ་མོར་གྲགས་པའི་
དགྱེས་རྡོར་བསླབས། །སྙིང་པོ་མཧཱ་མ་ཡ་གནང། །ཡང་
སྙིང་བདེ་མཆོག་འཁོར་ལོ་ཞུས། །ལར་རྒྱུད་སྡེ་བཞི་ཡི་
ཁོང་སྙིང་ཕྱུང། །མ་སྐལ་བ་བཟང་མོས་རྗེས་གནང་བའི། །
བྱིན་རླབས་ཀྱི་ཆུ་རྒྱུན་མ་ཆད་པའི། །དབང་བཞིའི་དོན་
ལ་ངོ་སྤྲོད་མཛད། །ཟག་པ་མེད་པའི་ཏིང་འཛིན་སྐྱེས། །
ཞག་བདུན་བར་དུ་བརྟན་པ་ཐོབ། །སྲོག་རྩོལ་འཕོ་བ་
ཉི་ཟླ་གཉིས། །གཡོ་མེད་ནམ་མཁའི་ཁྱིམ་དུ་ཚུད། །རང་
བྱུང་ལྷན་ཅིག་སྐྱེས་པའི་ཉམས། །བདེ་གསལ་མི་རྟོགས་
ཁོང་ནས་ཤར། །བག་ཆགས་གཉིད་ཀྱི་འཁྲུལ་པ་དེ། །འོད་
གསལ་ལམ་གྱི་ངོ་བོར་རྟོགས། །ཡིད་ཀྱི་གཡོ་(༡༤ན)བ་
གཟུང་འཛིན་གཉིས། །སྤྲོས་བྲལ་ཆོས་ཀྱི་སྐུ་རུ་ཐིམ། །ཕྱི་
སྣང་བ་སྒྱུ་མའི་འཁྲུལ་འཁོར་འདི། །སྐྱེ་མེད་ཕྱག་རྒྱ་ཆེན་
པོར་རྟོགས། །ནང་འཛིན་པ་ཡིད་ཀྱི་རྣམ་ཤེས་འདི། །
སྔོན་ཆད་མཛའ་བོ་འཕྲད་པ་བཞིན། །སེམས་ཉིད་རང་
ངོ་རང་གིས་ཤེས། །ལྐུགས་པས་རྨི་ལམ་རྨིས་པ་བཞིན། །

བརྗོད་དུ་མེད་པའི་ཉམས་ཤིག་ཤར། །གཞོན་ནུས་བདེ་
བ་མྱོང་བ་བཞིན། །སྨྲ་རུ་མེད་པའི་དོན་ཞིག་རྟོགས། །རྗེ་
སྐུ་དྲིན་ཆེའོ་ནཱ་རོ་པ། །སྔར་ཡང་དབང་བསྐུར་བྱིན་གྱིས་
བརླབས། །ད་དུང་བཀའ་དྲིན་བསྐྱབ་ཏུ་གསོལ། །ཞེས་
ཕུལ་བས། ནཱ་རོའི་ཕྱག་མར་པའི་དབུ་ཐོག་ཏུ་བཞག་ནས་
ཞལ་གདམས་ཀྱི་མགུར་འདི་གསུངས་སོ། །
༈ བོད་ཡུལ་གྱི་མར་པ་ལོ་ཙཱ་ཁྱོད། །ཆོས་བརྒྱད་ཚེ་
འདིའི་དོན་མ་སྒྲུབས། ། གཟུང་འཛིན་ང་ཁྱོད་རེས་མ་
གཅོད། །ཉེ་དུ་དགྲ་ལ་སྐུར་མ་འདེབས། །གཞན་གྱི་ཆོས་
ལ་སྒྲོ་མ་འདོགས། །ཐོས་བསམ་མུན་སེལ་སྒྲོན་མེ་ཡིན། ། །
ཐར་པའི་ལམ་མཆོག་འཕྲང་མ་གཅོད། །སྔར་ཡང་བླ་རྗེ་
ཡིན་པས་མཆོག །ཕྱིས་ཀྱང་འཁུར་ཞིང་བློས་མ་སྤང། །
རང་སེམས་ནོར་བུ་རིན་ཆེན་འདི། །དྲེད་པོར་ཆུ་ལ་མ་
བསྐུར་བར། །བག་ཟོན་ཡེངས་མེད་སྲུངས་ཤིག་དང། །
དགོས་འདོད་བསམ་པ་ཐམས་ཅད་འགྲུབ། ། ཅེས་དང།
གཞན་ཡང་ཐུགས་བརྩེ་བའི་གསུང་མང་པོ་གནང་བ་
རྣམས་དགྱེས་བཞིན། སླར་ཡང་སྐུ་དྲུང་དུ་ཡོང་བའི་དམ་

བཅའ་ཕུལ་ནས་བོད་ལ་བྱོན་ནོ། །
༣༽ དམ་ཆོས་ཐོབ་ནས་སླར་བོད་དུ་བྱོན་ཚུལ།
དེ་ནས་གསུམ་པ་དབང་གདམས་པ་སོགས་དམ་
པའི་ཆོས་རྣམས་ཐོབ་ནས་སླར་བོད་དུ་བྱོན་ཚུལ་ནི། མར་
པས་འཚོ་ཆས་རྣམས་རྫོགས་པ་དང་མཉམ་དུ་གཉོས་ཀྱི་
ཆས་ཀྱང་ཟད་དེ། ཕན་ཚུན་དུས་བསྒྲིགས་ནས་ཚུར་ལམ་
ཡང་གཉོས་དང་བསྡེབས་ནས་བྱོན་པ་ལས། གཉོས་ཀྱི་
ཡིད་ལ། ངེད་གཉིས་གསེར་ང་མང་རུང་ཆོས་ཁོ་མཁས་
རིགས་སུ་འདུག་སྙམ་པའི་ཕྲག་དོག་གི་བསམ་ངན་ཤར་
ཏེ། གཉོས་ལ་གྲོགས་པཎྜི་ཏ་གཉིས། ཨ་ཙ་ར་གཅིག་
དང། གཞན་ཡང་ལམ་གྲོགས་འགའ་བཟུང་འདུག་པ་ལ་
གཉོས་ཀྱི་དཔེ་ཆ་སོགས་ཆས་རྣམས་བསྐུར་འདུག །མར་
པས་(༡༤བ)ཕྱག་དཔེའི་ཁྲེས་པོ་བྱས་ནས་བསྣམས་བྱོན་
པས། གཉོས་ན་རེ། རང་རེ་ལོ་ཙཱ་བ་ཆེན་པོ་ཁྲེས་པོ་འཁུར་
བ་མི་ཡོང་བས། ཨ་ཙ་ར་འདི་ལ་བསྐུར་ཟེར་བ་ལྟར་
བསྐུར་བས། གཉོས་ཀྱིས་ཨ་ཙ་ར་ལ་ཕག་བརྔན་བྱིན་

ནས། མར་པའི་དཔེ་ཆ་ཆུ་ལ་ཤོར་བ་ལྟར་གྱིས་ལ་བསྐུར་
བྱས་ནས་ཁ་ལོག་བསླབས་པ་བཞིན། ཨ་ཙ་རས་གྲུ་ཆུ་བོ་
གང་གཱའི་དབུས་སུ་སླེབས་ཚེ། མར་པའི་ཕྱག་དཔེ་ཆུ་ལ་
བསྐུར་བ་ལས། གཉོས་ཀྱིས་བྱས་པ་མཁྱེན་ཅིང། བོད་དུ་
གསེར་འཚོལ་བའི་དཀའ་ལས། རྒྱ་གར་དུ་བླ་མ་འཚོལ་
བའི་དཀའ་ལས། ། ཆོས་དང་གདམས་པ་དེ་འདྲ་གཞན་
ལ་དཀོན་པས། མེད་པར་སོང་བས། ཆུ་ལ་ལྕེབ་བམ་
ལྕེབ་བམ་སྙམ་པའི་ཐུགས་ལས་ཆེན་པོ་བྱུང་ཚེ། བླ་མའི་
གདམས་ངག་དྲན་ནས་ཐུགས་ལས་ཅུང་ཟད་ཆུང་བར་
གཉོས་ལ་ངན་ལན་བྱེད་པའི་ཐུགས་འདུན་མ་
གྱུར་ཞིང།
ཤར་རུང། འདི་ཁྱོད་ཀྱིས་བྱས་པ་ཡིན་བྱས་པས། མ་བྱས་
ཟེར། གྲུ་ཐོན་ཕྲལ་ཨ་ཙ་ར་བཟུང་ནས་རྒྱལ་པོ་ལ་ཞུ་བྱས་
པས། ཨ་ཙ་རས་གཉོས་ཀྱི་བསླབ་ཚུལ་རྣམས་རྒྱས་པར་
བཤད་བྱུང་བས། ཐུགས་ལ་ཤར་བ་ལྟར་གཉོས་ལ་ཁྲེལ་
འདེབས་ཀྱི་མགུར་འདི་གསུངས་སོ། །
༈ གསོན་དང་ལས་ཀྱིས་བསྡེབས་པའི་གྲོགས། །
མཐུན་ནས་མཉམ་དུ་འགྲོགས་པའི་མི། །སྤྱིར་གྱི་ཆོས་སྒོར་

ཞུགས་པ་དང། །ཁྱད་པར་ལོ་པཎ་བླ་མ་གྲགས། །བསམ་
བློ་གཅིག་ཏུ་གྲུར་ཞུགས་ལ། །ཕན་འདོགས་ནུས་པ་མ་
ཐོན་རུང། །སྤྱིར་གྱི་གནོད་བྱེད་མི་རིགས་ཤིང། །ཁྱད་པར་
སངས་རྒྱས་བསྟན་པ་དང། །བདག་དང་སེམས་ཅན་
ཐམས་ཅད་ལ། །གནོད་པ་དེ་འདྲ་ག་ལ་རིགས། །ཉོན་
མོངས་དུག་ལྔའི་བསམ་སྦྱོར་གྱིས། །མི་བདག་གི་དཔེ་
དང་ལྷན་ཅིག་ཏུ། །མི་ཁྱོད་ཀྱིས་བསྒྲུབས་པའི་སྙན་གྲགས་
དང། །གསེར་དང་དམ་ཆོས་ཆུ་ལ་འཕོ། །ང་རང་མཐོང་
ཆེ་བ་མ་ཡིན་ཏེ། །གཞན་ལ་དཀོན་པའི་ཁྱད་ཆོས་འགའ། །
གཞན་ཕན་མེད་པས་བློ་མ་བདེ། །འོན་ཀྱང་ནན་ཏན་ཞུ་
དག་གིས། །ཆོས་དང་རང་གི་སེམས་རྒྱུད་འདྲེས། །ཚིག་
དོན་མ་བརྗེད་ཝ་ལེར་བདོག །སླར་ཡང་རྒྱ་གར་ཡུལ་དུ་
ཡོང། །པཎ་ཆེན་(༡༥ན)ནཱ་རོ་ལ་སོགས་པའི། །གྲུབ་ཐོབ་
རྣམས་ལས་ཞུས་པས་ཆོག །མི་ཁྱེད་རང་དེང་ནས་བླ་མ་
དང། །ཆོས་བཤད་ལོ་ཙཱའི་ཁུར་བོར་ལ། །གནོང་འགྱོད་
དང་བཅས་ཡུལ་ལ་བྱོན། །སྡིག་ལ་མཐོལ་བཤགས་དྲག་
པོ་གྱིས། །བསམ་སྦྱོར་དེ་འདྲ་བྱེད་བཞིན་དུ། །བླ་མའི་རློམ་

སེམས་བྱས་ལགས་ཀྱང།།བླུན་པོ་འགའ་ཡི་མགོ་སྐོར་ལས།།
སྐལ་ལྡན་སྨིན་གྲོལ་ག་ལ་འབྱུང། །མི་ལུས་རིན་ཆེན་རྙེད་
དཀའ་འདིས། །ངན་སོང་གསུམ་པོ་མི་སྒྲུབ་འཚལ། །ཅེས་
དེ་སྐད་གསུངས་པས། གཉོས་ན་རེ། ད་སེམས་ལས་མ་
བྱེད་པར། ངའི་དཔེ་ཆ་མ་ཕྱིར་གཡར་ནས་བྲིས་པས་ཆོག་
ཟེར་བས། ཁྱོད་ཀྱི་མ་ཕྱི་ཨེ་གཡར་ཡང་མི་ཤེས། གཡར་
རུང་ཁྱོད་དང་ང་བླ་མ་དང་གདམས་ངག་མི་གཅིག་པས་
ཕན་ཡང་མི་ཐོགས། ཁྱོད་ཀྱི་དཔེ་ཆ་བས་ང་རང་གི་བློ་
ལ་ཡོད་པ་རྣམས་དགའ་སྟེ། འོན་ཀྱང་རྒྱ་གར་དུ་མྱུར་དུ་
སླེབས་པ་ཞིག་བྱེད་དགོངས་པ་ཐུགས་ལ་ཤར་ཞིང། ཞལ་
ནས། དེ་ག་བྱེད་པས་མ་ཕྱི་གཡོར་ཞིག་གསུངས་སོ། །དེ་
ནས་བལ་པོར་ཕེབས་པ་དང། གཉོས་དང་བསྡེབས་རུང་
སྡིག་གསོག་པ་འདུག་དོགས་ནས་མི་འགྲོ་བའི་ལོ་རྒྱུས་
བྱས་པས། གྱེས་འགྲོ་ཁར། གཉོས་ན་རེ། འོ་ན་དཔེ་ཆ་ཆུ་
ལ་ཤོར་བའི་གཏམ་གང་དུ་སུ་ལའང་མ་གཏོང་བར་ངའི་
སར་དཔེ་ཆ་འབྲི་བར་ཤོག་ཟེར་བ་ལྟར་ཆད་མདོ་བྱས་
ནས། གཉོས་རང་བལ་པོ་ནས་སྔོན་ལ་སོང་བ་བལ་བོད་

མཚམས་སུ་སླེབས་པ་དང། བསུ་མི་ཤོག་བྱས་ལན་བསྐུར་
བས་འཕྲོད་དེ། བསུ་མི་དང་བཅས་ཁ་རག་ཏུ་སླེབས་
པར་གདའ། མར་པས་བླ་མ་སྤྱི་ཐེར་བ་དང་མཇལ་བས།
གྲོགས་ཧ་དུ་དཀར་པོས་དབུ་མཛད་པའི་མཆེད་གྲོགས་
རྣམས་ཀྱིས་མར་པ་ལ་སྣེ་ལེན་བཟང་པོ་ཡང་དག་པ་
བྱས་ཏེ། ད་རེས་གཉོས་ཀྱིས་ཁྱེད་ལ་ཕྲག་དོག་བྱས་དཔེ་
ཆ་ཆུ་ལ་འཕོ་དུས། ཐུགས་སྤྲོ་མ་ལངས་པཪ་ཁོང་ལ་
དབྱངས་གསུངས་པ་ཐོས་པས་ངོ་མཚར་ཆེ། དེ་ལྟ་བུའི་
ཐུགས་དམ་ཐོག་ཏུ་ཁེལ་བ་དེ། ལྟ་བ་བཟང་པོ་ཕྱིན་ཅི་མ་
ལོག་པ་འཁྲུངས་པའི་རྟགས་ཡིན་པས། ལྟ་བ་མཐར་ཕྱིན་
པ་གཞུང་(༡༥བ)གི་ཚིག་ལ་མ་བརྟེན་པར་ཁྱེད་རང་གི་
ཐུགས་ལ་འཁྲུངས་པའི་མགུར་ཞིག་གསུང་འཚལ་ཞུས་པ་
ལ་འདི་གསུངས་སོ། །
༈ འདྲེན་པའི་བླ་མ་དམ་པ་དང། །ཧ་དུ་དཀར་པོས་
དབུ་མཛད་པའི། །ཁྱོད་མདོ་སྔགས་ཀྱི་སློབ་གཉེར་ཚང་
བ་རྣམས། །ཡུད་ཙམ་ཞིག་བོད་ཀྱི་གླུ་ལ་ཉོན། །མཐར་ཐུག་
གི་ལྟ་བ་ཁྱད་པར་ཅན།ཟུང་འཇུག་རབ་ཏུ་མི་གནས་པ།

དུས་གསུམ་རྒྱལ་བའི་དགོངས་པ་ཡིན། །ཐབས་ཤེས་ཡ་
བྲལ་འདོད་པ་གང།།མཐའ་རུ་ལྷུང་བས་དགག་བྱའི་ཕྱིར།།
ཁྱེད་མཁྱེན་པའི་དྲུང་དུ་བརྗོད་དཀའ་ཡང། །དབྱངས་
སྔོན་ཆད་མ་བླངས་སྡུག་པར་འགྲོ། །བསྟན་བཅོས་
དབྱངས་སུ་བླང་གི་གསན། །དངོས་པོ་འཛིན་པ་དགག་
བྱའི་ཕྱིར། །བདུད་སྡེ་བཅོམ་པས་མེད་ཅེས་གསུངས། །
དོན་དེ་འདྲ་བཞིན་དུ་བཟུང་བས་བསྒྲིབས། །འཁོར་མང་
ཡོན་ཏན་འབྱུང་བའི་དཔལ། །ཁྱད་པར་ཐབས་སུ་གྱུར་པ་
སྤངས། །རྨོངས་པ་སྟོང་པ་ཆད་པར་འདོད། །དགེ་ཚོགས་
སུན་འབྱིན་ཆད་པའི་མཐའ། །ནམ་མཁའི་མེ་ཏོག་ཞེན་
པ་རྣམས། །དཀར་པོའི་ལོ་ཏོག་འཇོམས་པ་ཡི། །སེར་བ་
ལོག་པའི་ལྟ་བ་ཡིན། །ནམ་མཁའི་མཚན་ཉིད་ཤེས་པར་
གྱིས། །སྟོང་པ་མི་ཤེས་སྐྱེས་བུ་ཀུན། །མེད་ལ་ཡོད་པར་སྒྲོ་
ཡིས་བཏགས། །ལོག་པས་སྨིག་རྒྱུ་ཆུ་འཛིན་ཅིང། །དོན་ལ་
རྨོངས་པ་འཁོར་བའི་རྒྱུ། །སེམས་ཙམ་མུ་སྟེགས་གྲངས་
ཅན་སོགས། །ཐབས་དང་ཤེས་རབ་ཡ་བྲལ་འདོད། །སོ་
སོ་རང་རང་གྲུབ་མཐའ་ཡང། །ཤིང་སྐམ་མེ་ཏོག་འདོད་

T
དང་མཚུངས། །ཁས་ལེན་ཐམས་ཅད་བྲལ་བ་ཡི། །དོན་དེ་
རབ་ཏུ་མི་གནས་པའི། །རབ་ཏུ་ཤེས་པ་ཤེས་ཕྱིན་ཏེ། །མི་
གནས་སྲིད་དང་ཞི་བའི་མཐའ། །སྙིང་རྗེ་སྟོང་པའི་སྙིང་
པོ་ཅན། །ཐབས་དང་ཤེས་རབ་ཟུང་དུ་འཇུག །དེ་ནི་རང་
བྱུང་ལྷན་ཅིག་སྐྱེས། །དེ་ལྟར་བདེ་དང་སྟོང་པ་དང། །རིག་
པ་དང་ནི་སྟོང་པ་ཉིད། །ཐ་དད་མེད་པར་བདག་གིས་
གོ །དམིགས་པ་མེད་པའི་སྙིང་རྗེ་དང། །གདོད་ནས་རང་
བཞིན་སྟོང་པ་ཉིད། །དབྱེར་མེད་རང་བཞིན་སྤྲོས་བྲལ་
དུ། །ཆོས་རྣམས་དེ་ལྟར་གོ་བར་མཛོད། །(༡༦ན)ལྟ་བས་
མཚོན་པའི་ཚིག་ཙམ་དུ། །ཞེན་པའི་ཡུལ་དུ་བདག་གིར་
མཛོད། །འཇིག་རྟེན་པ་ཡི་ལྟ་བ་དེ། །རྒྱུ་འབྲས་ལས་ལ་
ཡིད་ཆེས་བྱས། །བསྐལ་པ་བརྒྱར་ཡང་ཆུད་མི་ཟ། །མཁྱེན་
པ་མཆོག་གིས་དེ་སྐད་གསུངས། །མི་གང་སྙིང་རྗེ་མེད་པ་
རྣམས། །ཏིལ་འབྲས་མེ་ཡིས་ཚིག་པ་ལ། །དེ་ལ་འབྲས་བུ་
ག་ལ་འབྱུང། །གཞི་མེད་ཁྱད་པར་ག་ལ་ཡོད། །དེ་ལ་ཐེག་
ཆེན་ཡོད་མ་ཡིན། །མཁྱེན་རབ་ན་ག་ཛུ་ནས་གསུངས། །
དམིགས་ཡུལ་ལྟ་བ་མ་མཆིས་ན། །དམ་ཆོས་གནང་བ་

དོན་མེད་ཡིན། །སྦུན་པ་འབྲས་བུ་མེད་དང་མཚུངས། །དེ་
སྐད་མར་པ་ལོ་ཙཱ་ཟེར། །ཁྱེད་མཁྱེན་པའི་དོན་ལ་ཐུགས་
རྒྱས་རྣམས།།དོན་གོལ་བར་གདའ་ན་བཟོད་པར་གསོལ།།
ཞེས་པ་གསུངས་པས། བླ་མ་བལ་པོ་པ་དང། གྲོགས་ཧ་དུ་
དཀར་པོ་ལ་སོགས་པ་རྣམས་དགྱེས་པར་གདའོ། །དེ་ནས་
མར་པ་བོད་ལ་ཆས་བྱོན་པ་ལས། །ལི་ཤོ་ཀ་ར་ཞེས་བྱ་བ་
བལ་བོད་མཚམས་ཀྱི་གྲོང་ཁྱེར་ཤོ་གམ་མང་པོ་ལེན་པ་
ཞིག་ཡོད་པ་དེར་ཞག་ཤས་བཞུགས་དགོས་བྱུང་བ་ལས།
ནུབ་ཐ་མའི་རྨི་ལམ་དུ་མཁའ་འགྲོས་མདོ་ལི་ལ་བཏེགས་
ནས་ལྷོ་ཕྱོགས་དཔལ་གྱི་རི་ལ་བྱོན་པས། བྲམ་ཟེ་ཆེན་
པོ་ས་ར་ཧ་དང་མཇལ་ཏེ་ལུས་ངག་ཡིད་གསུམ་བྱིན་
གྱིས་བརླབས་པས་སྙིང་པོ་དོན་གྱི་ཆོས་ཕྱག་རྒྱ་ཆེན་པོའི་
བརྡ་དོན་རྣམས་གནང་བས། སྐུ་ལ་ཟག་མེད་ཀྱི་བདེ་བ་
དང་ཐུགས་ལ་ཕྱིན་ཅི་མ་ལོག་པའི་རྟོགས་པ་ཤར་བས་
དགའ་སྤྲོ་དཔག་ཏུ་མེད་པ་ཞིག་རྨིས་པ་ལས། མནལ་
སད་ནས་ཀྱང་གསུང་རྣམས་མ་བརྗེད་པར་འདུག་སྟེ།
དགའ་སྤྲོ་དང་བཅས་པའི་ངང་ནས་མང་ཡུལ་དུ་ཕེབས་

ཏེ། གླང་པོ་མཁར་དུ་ཟླ་བ་གཉིས་ཙམ་ཆོས་གསུངས་
ཤིང་བཞུགས་པས། གཙང་གྱེར་ཕུའི་ཀློག་སྐྱ་ཇོ་སྲས་
སྐུ་གཤེགས་ནས་གདན་ས་འཛིན་པའི་སྲས་པོ་ཆེ་བས་
གསན་ཏེ། སྐྱིད་དྲུང་དུ་སྤྱན་འདྲེན་མི་བཏང་བ་ལ་འབྱོན་
པར་ཞལ་གྱིས་བཞེས། དུས་(༡༦བ)བཏབ་ནས་བཏང་བས་
དཔལ་ཁུད་ཀྱི་ལྷ་མཚོ་སྲིན་མཚོ་ནས་བསུ་བ་དང་བཅས།
གྱེར་ཕུར་གདན་ཕེབས་པས་སྣ་ལེན་བཟང་པོ་བྱས། ཟླ་
བ་གཅིག་གི་བར་དུ་ཆོས་གྲྭ་ཆེན་པོ་བཙུགས། ཟླ་བ་ཡར་
གྱི་ངོའི་ཚེས་བཅུའི་ཉིན་དཔའ་བོ་དགའ་སྟོན་གྱི་ཚོགས་
འཁོར་བསྐོར་བའི་གྲལ་དུ་ཇོ་སྲས་ཀྱི་བླ་མ་མར་པ་ལ། བླ་
མ་ཁྱེད་ལ་ངེད་ཡབ་སྲས་ཀྱིས་སྔར་ཡང་སྣ་ལེན་བཟང་
པོ་བྱས་པ་ལགས། ད་ཡང་བགྱིད་པ་ལགས་པས། དེ་རིང་
ཚོགས་གྲལ་འདིར་སྔོན་ཆད་ཚིག་ཏུ་མ་བརྗོད་ཅིང། ཚིག་
དང་དོན་དུ་འདྲིལ་བའི་དབྱངས་ཤིག་གསུང་འཚལ་ཞུས་
པས། ཁོ་བོས་ཁ་སེང་དཔྱིད་ཀ་བལ་པོ་མཐིལ་ནས་ཡར་
འགྲོ་ལམ་གཅིག་ཡོད་པའི་ས་ན། ལི་ཤོ་ཀ་ར་བྱ་བ་མཐའ་
འཁོབ་ཀྱི་གྲོང་ཁྱེར་ཤོ་གམ་ལེན་པ་ཞིག་འདུག་པ་དེར་

ཁོ་བོས་ཞག་འགའ་བསྡད་པས། ནུབ་གཅིག་གི་རྨི་ལམ་
ན་རིགས་ཀྱི་མཚན་ལྡན་མ་བྲམ་ཟེའི་བུ་མོའི་ཆ་བྱད་དུ་
བྱས་ནས། ཁོ་བོ་ལྷོ་ཕྱོགས་དཔལ་གྱི་རི་ལ་འདེང་ཟེར་
ནས་ཁྲིད་དེ། རྗེ་བྲམ་ཟེ་ཆེན་པོ་དང་དངོས་སུ་མཇལ་བ་
ལྟ་བུའི་རྨི་ལམ་བྱུང༌། དེའི་དུས་ཡིད་ལ་མི་བྱེད་པ་སྙིང་
པོའི་དོན། བྲམ་ཟེ་ཆེན་པོའི་ཞལ་ནས་འདི་ལྟ་བུ་ཐོས་
གསུངས་ཏེ། ལྟ་བ་ཁྱུང་ཆེན་གྱི་གཤོག་བརྐྱངས་ལྡིང་བའི་
སྐད་ལ་རྟ་དྲངས་ཏེ་སེམས་གནད་དུ་བསྣུན་པ་དོ་ཧ་རྡོ་
རྗེའི་མགུར་ཆེན་འདི་གསུངས་པ་ལགས་སོ། །
༈ དཔལ་དེ་རིང་བཀྲ་ཤིས་ཡར་གྱི་ངོ། །དུས་ཁྱད་
པར་ཅན་གྱི་ཚེས་བཅུ་ལ། །དཔའ་བོ་དགའ་སྟོན་གྱི་
ཚོགས་གྲལ་དུ། །བུ་འགྱུར་བ་མེད་པའི་དམ་ཚིག་ཅན། །
ཁྱེད་ཀློག་སྐྱ་ཇོ་སྲས་ཞུ་འབུལ་བ། །སྔར་མ་ཐོས་པ་ཡི་གླུ་
ལོངས་སྐད། །ང་བཤུལ་རིང་ལམ་ལ་གཤར་བ་དེས། །ལུས་
ངལ་དུབ་དབང་དུ་སོང་བའི་ཕྱིར། །གླུ་ཡིད་འཕྲོག་སྙན་
པོ་མ་མཆིས་ཤིང། །ཚིག་སྡེབ་སྦྱོར་མཁས་པོ་མི་ཤེས་ཀྱང༎
གྲོགས་ཁྱེད་བས་ངོ་ཆེ་མེད་པའི་ཕྱིར། །ངོ་ཆེའི་དཔྲལ་

བ་མི་ལྡོག་པས། །དོན་སྔར་མ་ཐོས་པའི་ཡ་མཚན་(༡༧ན)
ཅན། །རྗེ་བྲམ་ཟེའི་བཞེད་དགོངས་གླུར་ལེན་པས། །ཁྱེད་
གདན་གང་བཞུགས་པའི་མདོ་སྔགས་རྣམས། །སྙན་ལྷན་
ནེར་གསན་ལ་ཐུགས་དགོངས་འཚལ། །དུས་ཁ་སང་
དཔྱིད་ཟླ་ཐ་ཆུང་ལ། །གཞི་བལ་པོའི་མཐིལ་ནས་ཡར་
འཕགས་པའི། །གདུགས་གྲོ་ལམ་མཆིས་ཀྱི་ཤུལ་ཁ་ན། །
བལ་པོ་ལིང་གི་ཤོ་གམ་རི། །གདོལ་པ་ཅན་གྱི་གྲོང་ཁྱེར་
དུ། །མི་བརྡ་མི་འབྱལ་གྱི་ཤོ་གམ་པས། །མགྲོན་ཁ་ཞན་
པོ་ཡི་བོད་རྣམས་བསྐྱིལ། །མི་ངས་ཀྱང་དབང་མེད་ཞག་
འགའ་བསྡད། །དགུང་ནུབ་གཅིག་ཐམ་ཐུམ་རྨི་ལམ་ན། །
རིགས་ཀྱི་མཚན་ལྡན་ཚངས་སྐུད་ཅན། །བྲམ་ཟེའི་བུ་མོ་
མཛེས་མ་གཉིས། །ཅུང་ཟད་འཛུམ་ཞིང་ཟུར་མིག་བལྟ། །
མི་ཁོ་བོའི་དྲུང་དུ་འོང་ནས་ཀྱང། །ལྷོ་དཔལ་གྱི་རི་ལ་
འགྲོ་དགོས་སྐད། །ཁོ་བོས་སྔོན་ཆད་ཕྱིན་མ་མྱོང། །རྒྱུས་
མེད་ལམ་ཡང་མི་ཤེས་སྨྲས། །བུ་མོ་གཉིས་ཀྱི་ཞལ་ན་རེ། །
ཁྱེད་མིང་པོས་དཀའ་བ་སྤྱད་མི་དགོས། །ངེད་ཀྱིས་ཕྲག་
ལ་འཁུར་གྱིས་ཟེར། །མདོ་ལི་དར་གྱི་ལིང་ཁྲིར་བཅུག །

གདུགས་བཞིན་མཁའ་ལ་བཏེགས་ནས་ཀྱང། །གློག་
འགྱུ་སྐད་ཅིག་ཡུད་ཙམ་ལ། །ལྷོ་དཔལ་གྱི་རི་ལ་ཕྱིན་པ་
རྨིས། །ཤིང་བླག་ཤ་ལྗོན་པའི་བསིལ་གྲིབ་ལ། །ཏི་ར་རོ་ཡི་
གདན་སྟེང་ན། །རྗེ་བྲམ་ཟེ་ཆེན་པོ་ས་ར་ཧ། །ཞལ་སྔར་
མ་མཐོང་བའི་གཟི་མདངས་ཅན། །བཙུན་མོ་གཉིས་ཀྱིས་
མཐའ་བརྟེན་ནས། ། །སྐུ་ལ་དུར་ཁྲོད་ཆས་ཀྱིས་བརྒྱན། །
དགྱེས་པའི་ཞལ་རས་འཛུམ་མདངས་ཅན། །བུ་བདེ་བར་
འོང་ངམ་ཞེས་ཀྱང་གསུངས། །རྗེ་མཐོང་བས་དགའ་བ་
མ་བཟོད་པར། །ལུས་ཀྱི་སྤུ་གཡོས་མཆི་མ་འཁྲུགས། །ལན་
བདུན་བསྐོར་ཞིང་བརྐྱང་ཕྱག་བཙལ། །ཞབས་མཐིལ་
སྤྱི་བོར་བླངས་ནས་ཀྱང། །ཕ་ཐུགས་རྗེས་བཟུང་ཞེས་
གསོལ་བཏབ་པས། །ལུས་ལ་སྐུ་ཡིས་བྱིན་བརླབས་པ།
།ཕྱག་དབང་སྤྱི་བོར་རེག་ཙམ་གྱིས། །ལུས་ཟག་མེད་བདེ་
བས་ར་རོ་བ། །གླང་ཆེན་ཆང་གིས་མྱོས་པ་བཞིན། །གཡོ་
འགུལ་མེད་པའི་ཉམས་ཤིག་ཤར། །ངག་ལ་གསུང་གིས་
(༡༧བ)བྱིན་རླབས་པ། །སྟོང་ཉིད་སེང་གེའི་ང་རོ་ཡིས། །ཡི་
གེ་མེད་པའི་དོན་གསུངས་པ། །ལྐུགས་པར་རྨི་ལམ་རྨིས་

པ་བཞིན། །བརྗོད་དུ་མེད་པའི་ཉམས་ཤིག་ཤར། །ཡིད་ལ་
ཐུགས་ཀྱིས་བྱིན་རླབས་པ། །ལྷན་ཅིག་སྐྱེས་པ་ཆོས་ཀྱི་སྐུ། །
འགྲོ་འོང་མེད་པའི་དོན་རྟོགས་པས། །དུར་ཁྲོད་གནས་
པའི་མི་རོ་བཞིན། །བསམ་དུ་མེད་པའི་ཉམས་ཤིག་ཤར། །
དེ་རྗེས་བདེ་ཆེན་དག་པའི་གསུང། །རིན་ཆེན་མགུར་གྱི་
བུམ་པ་ནས། །ཚངས་པའི་དབྱངས་ཀྱི་བརྡ་སྐད་ཀྱིས། །
སྤྲིན་བྲལ་ནམ་མཁའ་སྟོང་པའི་དོན། །གནས་ལུགས་
མཚོན་པ་རྡོ་རྗེའི་མགུར། །སྐྱེ་མེད་རང་སྒྲ་འདི་སྐད་ཐོས། །
ན་མོ་སྟོང་ཉིད་སྙིང་རྗེ་དབྱེར་མེད་པ། །རྒྱུན་ཆད་མེད་
པར་གཉུག་མའི་སེམས། །གདོད་ནས་དག་པ་དེ་བཞིན་
ཉིད། །ནམ་མཁས་ནམ་མཁའ་སྦྱོར་བ་མཐོང། །རྩ་བ་ཁྱིམ་
ན་གནས་པའི་ཕྱིར། །ཡིད་ཀྱི་རྣམ་ཤེས་བཙོན་དུ་བཟུང། །
སྒོམ་པ་ཤེས་པ་ཕྱི་མ་ཡིས། །སེམས་ལ་ལྷན་པ་གདབ་ཏུ་
མེད། །སྣང་སྲིད་སེམས་ཀྱི་རང་བཞིན་ཤེས། །གཉེན་པོས་
བཅོས་ཏེ་སྒོམ་དུ་མེད། །སེམས་ཀྱི་གནས་ལུགས་དྲན་དུ་
མེད། །དེའང་མ་བཅོས་ངང་ལ་བཞག །དེ་དོན་མཐོང་ན་
གྲོལ་བའི་ཕྱིར། །བུ་ཆུང་གདོལ་པའི་སྤྱོད་པར་ལྟོས། །ཤ་

ཟ་སྨྱོན་པ་གང་དགར་ཐོངས། །སྙེམས་དང་བྲལ་བའི་
སེང་གེ་བཞིན། །སེམས་ཀྱི་གླང་པོ་ཡན་དུ་ཆུག །བུང་བ་
མེ་ཏོག་རྒྱུ་བར་ལྟོས། །འཁོར་བར་སྐྱོན་དུ་མི་ལྟ་ཞིང༌། །
མྱ་ངན་འདས་པ་ཐོབ་བྱར་མེད། །ཐ་མལ་ཤེས་པ་རང་
ལུགས་དེ། མ་བཅོས་སོ་མ་ཉིད་དུ་ཞོག །བྱ་བ་རྣམས་ལ་
དཔྱོད་མ་རྟོག །ཕྱོགས་དང་ཆ་ལ་མི་གནས་ཤིང། །སྤྲོས་
བྲལ་ནམ་མཁའི་དཀྱིལ་དུ་ལྟོས། །ཆོས་ཟད་སར་འཁྱོལ་བ་
སྙིང་པོའི་དོན། །ལྟ་བའི་ཡང་རྩེ་ཕྱག་རྒྱ་ཆེ། །སེམས་གནད་
དུ་བསྣུན་པའི་བརྡ་དོན་ཞིག །བྲམ་ཟེ་ཆེན་པོའི་ཞལ་ནས་
ཐོས། །སྐད་ཅིག་དེ་ལ་གཉིད་ཀྱང་སད། །དེ་མ་བརྗེད་དྲན་
པའི་ལྕགས་ཀྱུས་ཟིན། །མ་རིག་གཉིད་ཀྱི་མུན་ཁུང་དུ། །
རིག་པ་ཡེ་ཤེས་མཐོངས་ཕྱེ་ནས། །སྤྲིན་མེད་མཁའ་(༡༨ན)
ལ་ཉི་ཤར་ལྟར། །འཁྲུལ་པའི་མུན་ནག་སངས་ནས་ཐལ། །
དུས་གསུམ་སངས་རྒྱས་ཞལ་མཇལ་ཡང། །ཕྱིན་ཆད་དྲི
རྒྱུ་མེད་དོ་སྙམ། །སེམས་ཁོ་ཐག་ཆོད་པའི་ཉམས་ཤིག་
ཤར། །ཡིད་འགྱུ་བ་ཟད་པ་ངོ་མཚར་ཆེ། །ཨེ་མ་ཡི་དམ་
མཁའ་འགྲོའི་ལུང་བསྟན་དང། །བླ་མས་གསུངས་པ་ཟབ་

མོའི་དོན། །ངག་སྨྲ་རུ་མི་བཏུབ་གསུངས་ན་ཡང། །དགུང་
དོ་ནུབ་མི་སྨྲའི་ཐབས་མ་བྱུང། །དུས་ད་རེས་ཙམ་ཞིག་མ་
གཏོགས་པ། །སྔོན་ཆད་ངག་ཏུ་བརྗོད་མ་མྱོང། །ད་ཕྱིན་
ཆད་བཟླས་སམ་རྣ་བས་ཉོན། །ད་སྔོན་ཆད་བཤུལ་རིང་
རྒྱང་གི་མི། །མཛའ་བཤེས་གཉེན་མེད་གྲོགས་ཀྱང་མེད། །
ལུས་ངལ་དུབ་བཀྲེས་པར་གྱུར་པའི་ཚེ། །བུ་ཁྱེད་ཀྱིས་
གང་བྱས་སེམས་ལ་ཡོད། །དེ་མ་བརྗེད་སེམས་ལ་ཤིན་
ཏུ་གཅགས། །དྲིན་འཁོར་བར་ཐལ་ལོ་སྙིང་གི་གྲོགས། །རྗེ་
གོང་ན་བཞུགས་པའི་བླ་མ་དང། །དངོས་གྲུབ་སྟེར་བའི་
ཡི་དམ་ལྷ། །བར་ཆད་སེལ་བའི་ཆོས་སྐྱོང་རྣམས། །མི་
བདག་ལ་བཀའ་བཀྱོན་མི་གནང་འཚལ། །དོན་འཁྲུལ་
པར་གདའ་ན་བཟོད་པར་གསོལ། །ཞེས་པའི་མགུར་
གསུངས་པ་དང། ཀློག་སྐྱ་ཇོ་སྲས་ཀྱིས། བླ་མ་སངས་རྒྱས་
དངོས་སུ་མཐོང་ངོ། །
དེ་ནས་རྗེ་མར་པ་ལྷོ་བྲག་ཏུ་འབྱོན་པའི་ཞར་ལ་
ཕྱི་མོ་ཡོང་རིགས་སུ་མི་འདུག་ནའང། ཚོད་ལྟར་རུང་
དགོངས་ནས་ཁ་རག་ཏུ་གཉོས་ཀྱི་སར་བྱོན། དཔེ་ཆའི་ཕྱི་

མོ་རྣམས་དགོས་གསུངས་པས། རྗེ་མར་པ་ལ་གཉོས་ཀྱིས་
གསེཪ་སྲང་གང་དང་མཎྜལ་གཅིག་ཕུལ་ནས། མཧཱ་མ་
ཡ་ལ་ཁྱེད་རང་འདྲིས་པར་འདུག་པས་དཔེ་མི་དགོས་པ་
འདུག ཁྱོད་ཀྱིས་མཧཱ་མ་ཡ་སོགས་མ་རྒྱུད་ཀྱི་བདག་གྱིས་
ལ་ཤོད། ངས་གསང་འདུས་སོགས་ཕ་རྒྱུད་ཀྱིས་བདག་
བྱས་བཤད་ཀྱིས་ཟེར་ཕྱི་མོ་མ་བྱུང་བས། རྒྱ་གར་ལ་མྱུར་
དུ་འབྱོན་པའི་ཐུགས་འདུན་དྲག་པོ་དང་བཅས་ལྷོ་བྲག
ཏུ་ཕེབས་པ་ལས་ཡབ་ཡུམ་གཉིས་ནི་སྐུ་གཤེགས་འདུག །
སློབ་དཔོན་དང་ཇོ་བོ་ཆེན་པོ་རྣམས་ཀྱིས་སྣ་(༡༨བ)ལེན་
བཟང་པོ་མཛད། ། སྔར་སློབ་འབངས་སུ་སོང་བས་ཆོས་
ནི་མ་ཞུས་ཏེ། ཆོས་མཐོང་ཆེན་པོ་བྱས། དེའི་སྟོབས་ཀྱིས་
ཉེ་འཁོར་གྱི་ཡུལ་པས་ཀྱང་ཆོས་ཞུ་བ་དང་ཕྱག་འཚལ་
མཁན་ནི་མེད། ཞེ་ས་མཐོང་ཆ་འཇོག་ནི་དགའ་རབ་
བྱས། ལྷོ་བྲག་གི་ཐག་རིང་ས་ནས་ཆོས་དབང་ཞུ་བ་ཡང་
འགའ་རེ་བྱུང་ཞིང། ཕྱག་དང་འབུལ་བ་ཕྲན་ཚེགས་བྱེད་
པ་མང་དག་བྱུང་བར་གྱུར་ཏོ། །རྒྱ་གར་ལ་བྱོན་ཐེངས་
དང་པོའོ། །

རྒྱ་གར་དུ་ཐེངས་གཉིས་པ་བྱོན་ཚུལ།
༡༽སེར་འཚོལ་དུ་བྱོན་ཞིང་བུ་སློབ་རྣམས་དང་མཇལ་ཚུལ་ནི།
༈ བར་པ་ལ་ཡང་སྔ་མ་ལྟར་དོན་གསུམ་ལས། དང་
པོ་གསེར་འཚོལ་དུ་བྱོན་ཞིང་བུ་སློབ་རྣམས་དང་མཇལ་
ཚུལ་ནི། གསེར་འཚོལ་བའི་ཕྱག་ཕྱི་ལ་འཁྲིད་དགོངས་
ནས། ལྷོ་བྲག་གི་བན་བཙུན་ཆོས་ཞུས་པ་འགའ་ལ། ཆོ་
ག་ཚིག་དོན་ལག་ལེན་དང་བཅས་པ་བསླབས་པ་རྣམས་
ཞབས་ཏོག་ལ་ཁྲིད། དབང་རྫས་དང་མཆོད་ཆ་བཟང་
པོ་བསྣམས། ཆིབས་པ་གཅིག་འཇལ་ནས་ཆིབས་བྱོན་
ཏེ། དབུས་ཀྱི་གཙང་པོའི་ལྷོར་ཕེབས་ནས་ཆུ་ཁ་ཞིག་ཏུ
གསོལ་མཛད་ཅིང་བཞུགས་སར། སྔགས་བཙུན་དཔོན་
སློབ་ཀྱི་རྣམ་པ་ཅན་གཉིས་བྱུང་བའི་དྲག་པ་དེས་ན་
རེ། དྲུང་པ་རྣམས་གང་ནས་ཕེབས། གང་དུ་འབྱོན་ཟེར་
བས། གྲྭ་པ་རྣམས་ཀྱི་ནང་ནས་སྨྲ་མཁས་པ་ཞིག་ཡོད་པ་
དེས། དྲུང་པས་གསན་ལས་ཆེ་རྗེའི་ཞལ་སྔ་ནས། རྒྱ་གར་

གྱི་མཁས་གྲུབ་ནཱ་རོ་པཎ་ཆེན་གྱི་དངོས་སློབ་སྒྲ་སྒྱུར་
མར་པ་ལོ་ཙཱ་ཞེས་བྱ་བའི་བླ་མ་དེ་ཡིན། ངེད་དཔོན་སློབ་
སྐལ་ལྡན་ལས་འཕྲོ་ཅན་རྣམས་སྨིན་གྲོལ་ལ་འགོད་པ་
དང། སྐལ་མེད་རྣམས་ལ་ཡང་རྣམ་དཀར་གྱི་ལས་འབྲེལ་
འཇོག་པའི་ཕྱིར་དང། སླར་ཡང་བསྟན་པ་དང་སེམས་
ཅན་གྱི་དོན་དུ་རྒྱ་གར་ལ་འབྱོན་པའི་ཡོ་བྱད་གསེར་གྱི་
འབུལ་སྡུད་ལ་འབྱོན་པ་ཡིན། ཞེས་སོགས་ལོ་རྒྱུས་ཞིབ་
པར་བྱས་པས། དེས་ན་རེ། འོ་ན་བླ་མའི་སྙན་པ་སྔར་ནས་
ཐོས་ཤིང་མཇལ་ན་སྙམ་པ་ཡོད་པས། དོ་ནུབ་ངའི་སར་
འབྱོན་པ་ཞུ་ཞེས་གདན་དྲངས་ནས། གཞུང་རི་བོ་ཁྱུང་
ལྡིང་གི་དགོན་པར་ཕེབས་ཏེ། སྔགས་བཙུན་དེ། བུ་སློབ་
རྣམས་ཀྱི་ནང་ནས་ཐོག་(༡༩ན)མར་ཆེ་ཞིང་མཇལ་བ་
གཞུང་གི་རྔོག་སྟོན་ཆོས་རྡོར་ཡིན་ནོ། །དེར་གཞུང་དུ་སྣ་
ལེན་དང་ཞབས་ཏོག་བཟང་པོ་བྱས། ཆོས་ཞུ་བའི་གསོལ་
བ་འདེབས་སུ་བྱུང་བ་ལ། བཅོམ་ལྡན་དགྱེས་པ་རྡོ་རྗེ་
མཚོ་སྐྱེས་རྡོ་རྗེའི་ལུགས་སུ་དབང་བསྐུར་སྒྲུབ་ཐབས་
གནང་བ་ལ། ན་བཟའ་བཟང་པོ་ལ་སོགས་པའི་འབུལ་

བ་མང་པོ་བྱས། གཞན་ཡང་ཁོང་རང་གི་སློབ་མ་དང་
ཡོན་བདག་མང་པོ་ལ་ཆོས་ཞུས་བྱས་ཤིང་བསྐུལ། བླ་
མ་ལ་གསོལ་བ་བཏབ་ནས་དབང་བསྐུར། ཟླ་བ་གཉིས་
ཆོས་བཤད་པས་འབུལ་བ་མང་པོ་བྱུང་ཞིང་སྙན་གྲགས་
འཕེལ་བར་གྱུར། དེ་ནས་འཕན་ཡུལ་གྱི་སྲས་ས་དམར་
བྱ་བར་བཞུགས། ཀྲི་ཡའི་སྒོ་ནས་སྲིའུ་དགུ་ཙམ་བསོས་
ཤིང། སྲིའུ་རེ་ལ་གསེར་ཞོ་བཅུ་གཅིག་རེ་བླངས། ལྷ་མོ་རེ་
མ་ཏིའི་རྗེས་གནང་དང་ལས་ཚོགས་རེ་ཙམ་ཡང་བྱས་
ཤིང་བསླབས། ཆོས་ཐུན་རེ་ཙམ་ཡང་བཤད་པས་ཐམས་
ཅད་ཤིན་ཏུ་མོས་པར་བྱུང་བས། དེར་མི་མང་པོ་ལ་
དགྱེས་པ་རྡོ་རྗེའི་དབང་བསྐུར་ཚེ་བྱང་འདམ་ཤོད་སྙིང་
དྲུང་གི་མར་པ་མགོ་ལེགས་བོད་དུ་ཚོང་ལ་ཡོང་བ་དུས་
མཚུངས་ནས། ། སྒང་རྒྱུད་ན་མི་མང་པོ་ལོང་ལོང་འདུག་
པ་ལ་སུ་ཅི་བྱེད་པ་ཡིན་དྲིས་པས། རྗེ་བཙུན་ནཱ་རོ་པའི་
སློབ་མ་མར་པ་ལོ་ཙཱ་བྱ་བས་མི་རྣམས་ལ་དབང་བསྐུར་
ཞིང་ཚོགས་འཁོར་བྱེད་པར་འདུག་ཟེར་བས། མར་པ་
མགོ་ལེགས་ཀྱིས་བསམ་པ་ལ་ང་དང་རུས་པའི་ཕ་ཚན་

དུ་ཡང་འགྲོ་བ་འདུག་ཅིང། བླ་མ་བཟང་པོ་ཞིག་འདུག་
ན། ང་རང་ཡང་ཆོས་ཤིག་ཞུ་དགོས་སྙམ་ནས་ཤ་ཁོག་
གཉིས་དང། ཚ་ཡ་གཅིག་ཕུལ་ནས་གླེང་མོ་འདྲ་བྱས་པས་
མགོ་ལེགས་དད་པ་སྐྱེས་ཏེ་ཡིད་ལ་བླ་མ་འདི་ང་རང་གི་
སར་སྤྱན་དྲངས་དགོས་པ་འདུག་སྙམ་ནས། ཁྱེད་རྒྱ་གར་
དུ་བླ་མ་རྣམས་ལ་འབུལ་བའི་གསེར་འཚོལ་ན། འཕན་
ཡུལ་ནས་གསེར་མི་རྙེད། ཁ་གཏམ་ལ་ཡང༌། འཕན་ཡུལ་
སྐྱ་མོ་ན། བྱིའུ་ལ་ལྷུ་ཐང་རྩི། བྱང་ཁ་སྣ་བརྒྱད་ན། འབྲོང་
བུ་ལ་གཟུགས་ཐང་རྩི་བྱ་བ་ཡིན། འཕན་ཡུལ་བ་ནི་མི་
ངན། དད་པ་ཆུང། ས་བཙའ། མགོ་ཤ་མཁྲེགས། (༡༩བ)
བྱང་ལ་ང་ཅན་དུ་གཤེགས་དང། འགྲོ་ན་རྟ་བཞོན། བེར་
གྱོན། སྡོད་ན་འབོལ་འདིང། ཤ་མར་ཐུད་གསུམ་ཟོས་པས་
ཆོག་ཟེར་བ་ལ། འོ་ན་ཁྱེད་ཅན་དུ་འགྲོ་དགོས་གསུངས་
པས། མགོ་ལེགས་ཀྱིས་ངེད་ཀྱི་གདན་འདྲེན་ཞིག་བྱུང་
བ་དང་བྱོན་ཟེར། ཚོང་རྣམས་བྲིན་པ་དང་བྱང་ལ་སོང་
ནས་ངེད་ཀྱི་བླ་མ་ཆིབས་པའི་རྟ། ཆས་འགེལ་བའི་མཛོ།
ན་བཟའ་ལམ་རྒྱགས་དང་བཅས་པ་བསྐུར་ནས་སྔོན་ལ་

བསུ་རུ་བཏང་བས་འབྱོན་པའི་སྐད་ཐོས་ཏེ། མགོ་ལེགས་
རང་གིས་ཀྱང་རྟ་བཞོན་ནས་བསུ་རུ་ཕྱིན་པས། འདམ་
གྱི་མཚུལ་པ་རུ་བླ་མ་དང་མཇལ་བའི་ཚེ། མགོ་ལེགས་
རང་གིས་ཕུལ་བའི་ན་བཟའ་སོ་མ་འགའ་རེ་བཞག་ནས།
རྙིང་པ་འགའ་ཞིག་ཀྱང་གསོལ་འདུག་པ་ལ། ངེད་བྱང་
སྦྲ་ཁྱིམ་པ་བྱ་བ་ཕྱི་འཕྱོར་ཆེ་བ་ཡིན་པས། ན་བཟའ་ཧྲུལ་
པོ་དེ་རྣམས་བོར་ལ་སོ་མ་རྣམས་བཞེས་ཞུས་པས། སྤྱིར་
གྱི་རང་ནོར་ལ་འདྲེས་མི་གནོད་བྱ་བ་ཡིན་ཞིང། ཁྱད་
པར་ངའི་གོས་འདི་རྣམས་ལ་དཔལ་ནཱ་རོ་ཆེན་པོས་བྱིན་
རླབས་མཛད་པས། བོར་ན་ཕངས་ཤིང་ལྷོ་བྲག་ཏུ་སླེབ་
པ་བྱེད་གསུངས། སྣོད་དུ་བཅུག་ནས་བསྣམས་བྱོན། ཁྱོད་
དགའ་བ་ཡང་བྱེད་གསུངས་ནས་རྔོག་གིས་ཕུལ་བ་དང།
མགོ་ལེགས་རང་གིས་ཕུལ་བའི་ན་བཟའ་སོ་མ་རྣམས་
བཞེས། མགོ་ལེགས་རང་གི་འོག་རྟ་ཆིབས་སུ་ཕུལ་ནས་
འབྱོན་པའི་ལམ་བར་ལ། མགོ་ལེགས་ཀྱི་ཡིད་ལ་ངས་
ཕུལ་བ་མ་ཟད། ན་བཟའ་སོ་མ་གཞན་ཡང་འགའ་འདུག་
པ་ལ་མི་བཞེས་པ་འདི། ཕྱག་རྫས་ལ་སྲེད་པོ་རང་ཡོད་

རིགས་སུ་འདུག་པས། སྤྱིར་གྱི་སྐྱེས་བུ་དམ་པའི་མཛད་
སྤྱོད་ཀྱི་ཕུགས་མི་རྟོགས་རུང། ཕྲལ་རྫས་ལ་སྲེད་པ་རང་
ཡིན་ན་སྐྱོན་ཆེ་ཕྱིར། དེའི་ལུགས་ཤིག་བྱེད་པས་བླ་མ་
བརྟག་དགོས་པར་འདུག་སྙམ། ན་བཟའ་སོ་མ་བདག་
གིས་ཕུལ་བ་མ་གཏོགས་གཞན་ཡང་གདའ་བ་ལ། དང་
པོ་ནས་མི་གསོལ་བ་ཅི་ལགས་ཞུས་པས། གོས་རྒྱ་གར་ལ་
ཁྱེར་མི་བདེ་(༢་ན)བས་རྙིང་ནས་གསེར་དུ་མི་འགྱུར། སོ་
མ་གསེར་དུ་བསྒྱུར་ནས་དཔལ་ནཱ་རོ་པ་ལ་འབུལ་སྙམ་
པ་ཡིན་ཏེ། ད་ཁྱེད་དགའ་བ་འདུག་པས་གྱོན་པ་ཡིན།
རྒྱ་གར་དུ་གསེར་མེད་ན་ཆོས་མི་ཐོབ་གསུངས་པ་ལས།
ཕྱག་རྫས་ལ་སྲེད་པ་ལྟ་བུ་དེ་སྐྱོན་དུ་མི་འདུག ཡོན་ཏན་
དུ་འདུག་སྙམ་ནས་མར་པ་མགོ་ལེགས་ལས་འབྲེལ་སད་
ནས་མཆི་མ་འཁྲུགས་ཤིང་བ་སྤུ་གཡོ་བའི་དད་པ་ཐུན་
མོང་མ་ཡིན་པ་ཞིག་སྐྱེས་ཏེ། བླ་མ་འདིའི་དྲུང་དུ་སྙིང་
ནས་ཆོས་ཤིག་བྱས་ནས་ཕྱག་ཕྱིར་རྒྱུན་དུ་འབྲང་བའི་
ཡིད་དམ་བཅས་སོ། །
༈ དེ་ནས་འདམ་ཤོད་སྙིང་དྲུང་དུ་ཕེབས་ཚེ་མགོ་

ལེགས་འབྲོག་སྡེ་དེའི་དཔོན་དུ་འདུག་པས། གཡོག་
རིགས་རྣམས་ལ་ཡང་བསྐུལ་ནས་སྣ་ལེན་བཟང་པོ་བྱས།
མར་པ་མགོ་ལེགས་རང་གི་དམ་བཅའ་ལྟར་ཆོས་སྒོར་
ཞུགས་ནས་དབང་གདམས་ངག་རྣམས་ཞུས་ཏེ། གཡོག་
རིགས་དང་ཉེ་རིགས་དགའ་བཤེས་རྣམས་ལའང་དགེ་
བསྐུལ་བྱས། ཆོས་ཞུ་རུ་བཅུག དེར་ཡང་སྲིའུ་མང་པོ་
གསོས་པ་ལ་གསེར་མང་པོ་བླངས། མི་དགུ་བཅུ་ཙམ་
གྱིས་ཆོས་ཞུས་ནས། གསེར་དང་ནོར་མང་པོ་ཕུལ་བའི་
གསེར་མ་ཡིན་པའི་དངོས་པོ་གཞན་རྣམས་ཀྱང་གསེར་
དུ་བསྒྲིལ་བས། སྤྱིར་གྱི་བྱང་སྨད་རའི་གསེར་རྡོལ་དང་
ཐུག་པས། གསེར་མང་པོ་བྱུང་བ་དང། ཁྱད་པར་མགོ་
ལེགས་རང་གིས་གསེར་སྲང་བཅོ་བརྒྱད། རྟ་གཡུ་འབྲུག་
མགོ་དཀར་གྱི་ཐོག་དྲངས་པའི་མཛོ་རྟ། གནག་ལུག་
དང་གོ་ཁྲབ་མང་པོ་སོགས་གསེར་དང་འབུལ་བ་ཐུགས་
ཚིམས་པའི་ཚེ། ད་རྒྱ་གར་ལ་འབྱོན་དགོས་དགོངས་ནས།
མགོ་ལེགས་རང་དང། ཆོས་བྱེད་མི་འགའ་བླ་མའི་ཕྱག་
ཕྱིར་འབྲངས་ཏེ་ལྷོ་བྲག་ལ་ཆས་བྱོན་པ་ལས། གཙང་

པོ་བྱང་དུ་དོལ་གྱི་མཚུར་སྟོན་དབང་ངེས་ཀྱིས་གདན་
འདྲེན་དུ་བྱུང་བ་ལྟར་དཔོན་སློབ་རྣམས་དོལ་དུ་ཕེབས་
ནས་སྣ་ལེན་བྱས། གསང་འདུས་ཀྱི་དབང་གདམས་ངག་
གསོལ་བ་བཏབ་པ་ལས། དེ་དུས་དབང་གནང་ནས་
གདམས་ངག་ཕྱིས་ནས་བྱེད། ད་ལན་ང་རིངས་པ་ཡོད་
གསུངས་པས། (༢་བ)མཚུར་སྟོན་གྱིས་འབུལ་བ་མང་པོ་
ཕུལ་ཏེ། གདམས་ངག་ཞུ་ཕྱིར་བླ་མའི་ཕྱག་ཕྱིར་འབྲངས།
དེ་དུས་ཀྱང་རྔོག་པས་གཞུང་དུ་སྤྱན་དྲངས། གསེར་
སོགས་འབུལ་བ་མང་དག་ཕུལ་ཞིང་ཕྱག་ཕྱི་བགྱིས་ཏེ་
བྱོན་པས། དཔོན་སློབ་ཀུན་གྲོ་བོ་ལུང་དུ་ཕྱག་ཕེབས་
ཕྲལ། ལྷོ་ལ་ཡག་ཏུ་བ་རིང་ལྦ་བ་ཅན་གྱིས་སྤྱན་དྲངས་
ནས། མཧཱ་མ་ཡའི་དབང་ཞུས་ནས་འབུལ་བ་མང་པོ་
ཕུལ། འབུལ་བ་རྣམས་སྐྱེལ་བ་དང། ཆོས་ཞུ་བ་ལ་ཕྱག་
ཕྱིར་ཕྱིན་པས་གྲོ་བོ་ལུང་དུ་བླ་མས་བུ་ཆེན་རྣམས་ལ་
གདབས་ལན་གྱི་ཚུལ་དུ། དགྱེས་པ་རྡོ་རྗེའི་དབང་བསྐུར་
ནས་རྔོག་པ་ལ་དགྱེས་རྡོར། མཚུར་སྟོན་དང། མར་པ་
མགོ་ལེགས་ལ་གསང་འདུས་རྒྱུད་རྐྱང་གི་ལུགས་དང།

རིམ་ལྔའི་དམར་ཁྲིད། བ་རིང་ལྦ་བ་ཅན་ལ་མཧཱ་མ་ཡའི་
བཤད་པ་རྣམས་མཛད་ནས་ཐོན་སྟོན་ལ་ཇོ་བོ་ཡང་
བོས་ནས་ཚོགས་འཁོར་བཟང་པོ་ཞིག་གནང་བའི་གྲལ་
དུ། གྲྭ་པ་རྣམས་ཀྱིས་བླ་མ་རིན་པོ་ཆེ་ལ་རྒྱ་གར་ན་བླ་མ་
དུ་བཞུགས། དེ་རྣམས་ཀྱི་ནང་ནས་སྒྲུབ་རྟགས་ཀྱི་ཡོན་
ཏན་ངོ་མཚར་ཅན་དང་ལྡན་པ་ཅི་འདྲ་མཆིས། དེ་རྣམས་
ལས་དབང་དང་གདམས་ངག་ཆོས་ཅི་ཞུས། ཕར་ཚུར་
འབྱོན་པའི་ལམ་ལ་གྲོགས་ཇི་ལྟ་བུ་དང་བསྡེབས་ནས་
བྱོན། ཞེས་ཞུས་པས། རྗེ་མར་པས་དེ་དག་གི་ལན་དུ་ཚིག
ལྷུག་པས་རྒྱས་པར་བཀྲོལ་རྗེས། མདོར་བསྡུས་ཚིགས་སུ
བཅད་པའི་མགུར་འདི་གསུངས་སོ། །
༈ རྗེ་རྩོད་ལྡན་དུས་ཀྱི་རྡོ་རྗེ་འཆང། །དཀའ་བ་སྤྱད་
པའི་སྐྱེས་བུ་མཆོག །ཀུན་གྱི་སྤྱི་བོར་ཐོད་བཞིན་ཁུར། །
དཔལ་ནཱ་རོའི་ཞབས་ལ་གུས་པས་འདུད། །ང་ལྷོ་བྲག་
མར་པ་ལོ་ཙཱ་འདི། ལོ་བཅུ་གཉིས་ལོན་ནས་ཆོས་དང་
མཇལ། །དེ་སྔོན་སྦྱངས་ཀྱི་བག་ཆགས་སད་པར་ངེས། །
དང་པོ་ཡིག་ཚང་ཀ་ཁ་བསླབས། །བར་དུ་སྒྲ་སྒྱུར་ལོ་ཙཱ་

བསླབས། །ཐ་མ་ལྷོ་བལ་རྒྱ་ལ་ཕྱིན། །ལོ་གསུམ་བལ་པོའི་
མཐིལ་དུ་བསྡད། །བྱིན་རླབས་ཅན་གྱི་བལ་པོ་ལ། །རྒྱུད་
གཉན་པོར་གྲགས་པའི་གདན་བཞི་ཉན། །ཆོས་སྐྱོང་
དུད་སོལ་ལྷ་མོ་(༢༡ན)ཞུས། །དེས་ཀྱང་འདོད་པ་མ་ཚིམ་
པར། །རྒྱ་གར་ཡུལ་དུ་ཆོས་ལ་ཕྱིན། །ཆུ་མི་ཟན་དུག་གི་
ཆུ་ལ་བརྒལ། །ལུས་དུག་སྦྲུལ་བཞིན་དུ་ཤུན་པ་བརྗེས། །
སྲོག་ཆོས་ཕྱིར་འདོར་ཕོད་བསམ་པ་ཡིས། །གནས་ངོ་
མཚར་མཁའ་འགྲོས་ལུང་བསྟན་པའི། །བྱང་ཕྱོགས་ཕུ་
ལ་ཧ་རིར་བྱོན། །དངོས་གྲུབ་ཅན་གྱི་དགོན་པ་རུ། །སྒོ་
སྲུང་ནཱ་རོ་པཎ་ཆེན་ལ། །རྒྱུད་ཟབ་མོར་གྲགས་པའི་
དགྱེས་རྡོར་དང། ། །བསྲེ་འཕོ་མཚམས་སྦྱོར་གྱི་གདམས་
ངག་ཐོབ། །ཁྱད་པར་གཏུམ་མོའི་ལས་རྒྱ་ཞུས། །སྙན་
རྒྱུད་ཀྱི་དོན་ལ་ངོ་སྤྲོད་བྱས། །ནུབ་དུ་ལ་ཀྵེ་ཏྲའི་དགོན་
པ་རུ། །།དཔལ་ཡེ་ཤེས་སྙིང་པོའི་ཞབས་ལ་གཏུགས། །ཕ་
རྒྱུད་གསང་བ་འདུས་པ་ཉན། །སྒྱུ་ལུས་འོད་གསལ་གྱི་
གདམས་པ་ཐོབ། །ལམ་རིམ་པ་ལྔ་ཡི་དོན་ལ་བསླབས། །
ལྷོ་དུག་མཚོ་ཁོལ་མའི་གླིང་དུ་ཕྱིན། །གདུགས་ཉི་མའི་

དགུང་དུ་སྨག་ཏུ་སྲོས། །ལམ་ད་ལྟ་གསལ་བ་ད་ལྟ་སྟོར། །
སྲོག་ཡལ་བར་དོར་ནས་རྗེ་བཙུན་བཙལ། །དཔལ་ཞི་བ་
བཟང་པོ་དངོས་དང་མཇལ། །མ་རྒྱུད་མཧཱ་མ་ཡ་གནང། །
དབྱིབས་རྣལ་འབྱོར་གསུམ་གྱི་དོན་ལ་བསླབས།།སྒྱུ་མ་
སུམ་རྒྱུད་ཀྱི་གདམས་པ་ཐོབ། །ཤར་དངོས་གྲུབ་ཀྱི་ཆུ་བོ་
གངྒ་བརྒལ། །རི་རབ་ཏུ་འཁྲུགས་པའི་དུར་ཁྲོད་དང། །མེ་
ཏོག་མདངས་འཕྲོག་གི་དགོན་པ་རུ། །རྗེ་མངའ་བདག་
མཻ་ཏྲིའི་ཞབས་ལ་གཏུགས། །རྒྱུད་ཟབ་མོ་བསྟོད་པ་གླུར་
བླངས་ཐོབ། །ཆོས་ཕྱག་རྒྱ་ཆེ་ལ་རྟོགས་པ་བསྐྱངས། །
སེམས་དངོས་པོའི་བཞུགས་ཚུལ་གཏན་ལ་ཕབ། །གཞི་
ཆོས་ཉིད་དོན་གྱི་ངོ་བོ་མཐོང། །དེ་འཛམ་གླིང་ཡོངས་
ལ་གྲགས་པ་ཡི། །ཕྱོགས་བཞི་བླ་མའི་བརྒྱུད་ཚུལ་ཡིན། །
གཞན་དུར་ཁྲོད་ཉུལ་བའི་རྣལ་འབྱོར་དང། །ཤིང་དྲུང་
གནས་པའི་ཀུ་སུ་ལུ། །ཡོངས་སུ་མ་གྲགས་འགའ་ཡོད་
དེ། །རྫོགས་རིམ་ཁ་ཐོར་མང་དུ་ཞུས། །ངོ་མཚར་ཅན་གྱི་
སྒྲུབ་ཐབས་དང། །ཕྲན་ཚེགས་ཀྱི་གདམས་ངག་རྩིས་ལས་
འདས། །ལམ་ལ་ཁ་རག་གཉོས་དང་འགྲོགས། །ངེད་བལ་

པོའི་མཐིལ་དུ་སླེབས་པའི་ཚེ། །ང་ལྷོ་བྲག་གི་མར་པ་ལོ་
ཙཱ་དང། །ཁ་རག་གཉོས་ཀྱི་ལོ་ཙཱ་གཉིས། །ལོ་ཙཱ་གང་(༢༡བ)
མཁས་གང་མཁས་ཟེར། །གདམས་ངག་གང་ཆེ་གང་ཆེ་
ཟེར། །ཡར་བལ་བོད་མཚམས་ན་ཐོན་ཙ་ན། །ནོར་ཟང་
ཟིང་གི་སྐུ་བསོད་ཁོང་ལ་རྒྱས། །ཡུལ་ལ་སྟོད་ཚོ་བཞིར་
ཕྱིན་ཙ་ན། །སྒྲ་སྒྱུར་གྱི་གྲགས་པ་མཉམ་པོར་ཐོབ། །བོད་
དབུས་གཙང་གི་མཐིལ་དུ་ཐོན་ཙ་ན། །གདམས་ངག་གི་
སྙན་པ་ཁོ་བོས་ཐོབ། །བླ་མ་གྲུབ་ཐོབ་དང་མཇལ་ལགས་
པས། །གདམས་ངག་མི་ཆེའི་དོགས་མ་མཆིས། །ཐ་སྙད་
ལ་བྱང་ཆུབ་མི་རེ་བས། ། །གཞུང་བཤད་པ་ཀུན་ཇི་ལྟར་
དགྱེས་དགྱེས་མཛོད། །ཅེས་གསུངས་པས། ཇོ་བོ་ཡང་མོས་
གུས་ཆེན་པོ་སྐྱེས་ནས་བླ་མ་རང་ཐུགས་བཞེད་པའི་ས་
ཆ་དང་ལུང་པ་ཕུལ་ཞིང། གཞན་ཡང་སྙན་གྲགས་དང་
སྐུ་བསོད་ཤིན་ཏུ་རྒྱས་ཏེ་འཁོར་དང་ལོངས་སྤྱོད་མང་པོ་
འདུས་པའི་ཚེ། བདག་མེད་མ་ལ་སོགས་པའི་མཚན་ལྡན་
གྱི་རིག་མ་འགའ་ཡང་བཞེས་པས་སྲས་དར་མ་མདོ་སྡེ་
ལ་སོགས་པ་སྐུ་འཁྲུངས་པར་གྱུར་ཏོ། །

༣༽ རྒྱ་གར་ལ་བྱོན་ནས་བླ་མ་རྣམས་དང་མཇལ་ཏེ་ཆོས་ཞུས་ཚུལ།
༈ དེ་ནས་གཉིས་པ་རྒྱ་གར་ལ་བྱོན་ནས་བླ་མ་
རྣམས་དང་མཇལ་ཏེ་ཆོས་ཞུས་ཚུལ་ནི། བླ་མ་དང་ཡི་
དམ་ཆོས་སྐྱོང་སྲུང་མ་ལ། སྔར་བཅོལ་ལེགས་པའི་གཏང་
རག་དང། ད་བཅོལ་ལས་ཀྱི་གསོལ་གདབས་དང་བྱ་
དགའ་ལ་མཆོད་པ་དང་གཏོར་མ་རྒྱ་ཆེན་པོ་བཤམས།
ཚོགས་ཀྱི་འཁོར་ལོ་བཟང་པོ་བསྐོར་ནས། གསེར་སྲང་ལྔ་
བཅུ་ཙམ་བསྣམས་ནས་རྒྱ་གར་ལ་འབྱོན་པར་ཆས་པ་
ལ། གྲྭ་པ་འགས་ཕྱག་ཕྱིར་འགྲོ་བར་གསོལ་བ་བཏབ་པ་
ལས། མ་གནང་བར་གཅིག་པུར་འགྲོ་གསུངས་བྱོན་པས་
བལ་པོར་ཕེབས་ནས་སྤྱི་ཐེར་བ་དང། པེན་ཏ་བ་གཉིས་
མཇལ་ནས་གསེཪ་གྱི་འབུལ་བས་མཉེས་པར་བྱས། །བལ་
པོ་སྐུ་མཆེད་ཀྱིས་ཀྱང་བློ་ཐུབ་ཀྱི་གྲོགས་བཟང་པོ་དང་
བསྡེབས་ནས། རྒྱ་གར་དུ་བརྫངས་པ་ལས་བར་ཆད་མེད་
པར་རྒྱ་གར་དུ་ཕེབས་ཏེ། ནཱ་རོ་པས་དབུ་མཛད་བླ་མ་
རྣམས་ལ་བཀའ་དྲིན་གྱི་སྒོ་ནས་གསེར་གྱི་འབུལ་བས་

མཉེས་པར་བྱས། སླར་ཡང་ཆོས་ཞུས་ཚུལ་ནི་དཔལ་
ནཱ་རོ་པའི་དྲུང་དུ་དགྱེས་པ་རྡོ་རྗེའི་དབྱངས་རྒྱས་(༢༢ན)
འབྲིང་བསྡུས་གསུམ། རྩ་རྒྱུད་བརྟག་པ་གཉིས་པ། ཐུན་
མོང་མ་ཡིན་པའི་བཤད་རྒྱུད་མཁའ་འགྲོ་མ་རྡོ་རྗེའི་གུར་
དང། ཐུན་མོང་གི་བཤད་རྒྱུད་སཾ་བྷུ་ཊི་འགྲེལ་པ་མན་
ངག་དང་བཅས་པ་རྣམས་ཞུས་སོ། །དེ་རྗེས་ནཱ་རོ་པའི་
ཞལ་ནས་སྔར་གྱི་བླ་མ་གཞན་རྣམས་དང་ཡང་མཇལ།
སྔར་ཐོབ་པའི་ཆོས་རྣམས་ལ་ནན་ཏན་ཞུས་དག །ཕྱིས་
ཐེ་ཚོམ་མི་ཟ་བ་དང། སྔར་མ་ཐོབ་པ་རྣམས་ཞུར་ཕྱིན་པ་
དྲགས་པས་ཐོག་མར་གང་དུ་འགྲོ་གསུངས་པ་ལས། ཐོག་
མར་མཻ་ཏྲི་པའི་དྲུང་དུ་འགྲོ་ཞུས་ནས་མཻ་ཏྲི་པའི་དྲུང་དུ་
བྱོན་ཏེ་གསེར་གྱི་འབུལ་བས་མཉེས་པར་བྱས་ནས། སྔར་
ཐོབ་པའི་ཆོས་རྣམས་ལ་ནན་ཏན། མ་ཐོབ་པ་གསང་
འདུས་ཀྱི་དབང་དང་འགྲེལ་པ། ཕྱག་རྒྱ་ཆེན་པོ་ཐིག་ལེའི་
རྒྱུད་རྣམས་ཞུས་ཤིང། དེ་དག་གི་དཔེ་ཆ་བཞེངས་ཏེ། ཕུ
ལ་ཧ་རིར་ནཱ་རོ་པའི་དྲུང་དུ་ཆོས་གསན་ནས་ན་ལེནྡྲར་
བྱོན་པས། ཁ་ཆེའི་པཎྜི་ཏ་ཤྲི་བྷ་དྲ་དང་མཇལ་བས། སྣ་

ལེན་གྱི་ཚོགས་འཁོར་ཞིག་བྱས་པའི་གྲལ་དུ་ཁོང་ན་རེ།
ཁྱེད་ཀྱི་མངའ་བདག་མཻ་ཏྲི་པ་ལས་སྙིང་པོ་དོན་གྱི་ཆོས་
སྐོར་གསན་ཟེར་བས། རྗེ་བྲམ་ཟེ་ཆེན་པོའི་སློབ་མ་རི་
ཁྲོད་དབང་ཕྱུག་གི་བརྒྱུད་པ་དེ་དང། ཏཻ་ལོ་པའི་སློབ་མ།
འོ་སྐོལ་རང་གི་བླ་མ་ནཱ་རོ་པའི་དགོངས་པ་གཉིས་གང་
ཟབ་པ་འདུག་གསུངས། ནཱ་རོ་པའི་དགོངས་པ་ལ་ཚོགས་
ཀྱི་འཁོར་ལོ་གླུ་གར་གྱིས་གྲུབ་པ་ཡིན་པས། མཻ་ཏྲི་པའི་
དགོངས་བཞེད་ཟུར་ཙམ་ཞིག་དབྱངས་སུ་བླངས་པ་ལ་
འགལ་མེད་དགོངས་ནས་མགུར་འདི་གསུངས་སོ། །
༈ གསོན་དང་སྙིང་གྲོགས་དཔལ་བཟང་པོ། །ང་མར་
པ་བྱ་བའི་བནྡེ་ལ། །ནཱ་རོ་མཻ་ཏྲིའི་དགོངས་པ་གཉིས། །
གང་ཟབ་གསུངས་པས་དབྱངས་འདི་ལེན། །སེང་གེ་
ལྟ་བུའི་ནཱ་རོ་པ། །ཀུན་གྱི་ནང་ནས་རིན་པོ་ཆེ། །དགོས་
འདོད་ཐམས་ཅད་སྐོང་མཛད་པའི། །དགོངས་པ་ཉིད་
ཀྱི་ཐུགས་ལ་མངའ། །རྗེ་དྷརྨ་དྷ་རས་ཐུགས་རྗེས་བཟུང། །
པཎ་ཆེན་འདི་ཡི་ཞབས་པད་ནི། དེང་སང་བདག་གི་
གཙུག་གི་རྒྱན། །ཁོང་གི་དགོངས་པ་འདི་ལྟར་གདའ། །

སྙན་ལྷན་ནེར་གསོན་ལ་ཐུགས་(༢༢བ)གཏད་འཚལ། །ཆོས་
སྐུའི་མཁའ་ལ་ཡེ་ཤེས་སྤྲིན་ཕུང་འཁྲིགས། །ཆར་རྒྱུན་སྤྲུལ་
པས་འགྲོ་བ་ཡོངས་ལ་ཁྱབ། །བརྒྱུད་པ་མ་ཆད་སྐྱེས་བུའི་
བླ་མ་མཆོག །དེ་ལ་སྒོ་གསུམ་གུས་པས་ཕྱག་འཚལ་ལོ། །
ཆོས་སྐུ་ནམ་མཁའ་ལྟ་བུ་སྟེ། །སངས་རྒྱས་རྡོ་རྗེ་འཆང་
ཆེན་ཡིན། །ཡེ་ཤེས་སྤྲིན་ཕུང་འཁྲིགས་པ་དེ། །བྱང་ཆུབ་
སེམས་དཔའ་རྣམ་གཉིས་ཡིན། །ཕྲིན་ལས་བདུད་རྩིའི་
ཆར་འབབ་པ། །རྗེ་བཙུན་བྲམ་ཟེ་ས་ར་ཧ། །སྤྲུལ་པས་
འགྲོ་དོན་མཛད་པ་དེ། །རི་ཁྲོད་དབང་ཕྱུག་ཤ་བ་རི། །དེ་
ཡི་བརྒྱུད་པ་མ་ཆད་པ། །མངའ་བདག་རྒྱལ་སྲས་མཻ་ཏྲི་
ལགས། །དམ་པ་དེ་ལ་དྲིན་ཐོབ་པ། །གོ་ལུགས་དགོངས་
པ་འདི་ལྟར་གདའ། །འགྱུར་མེད་རིག་པ་རང་གསལ་དེ། །
ཆོས་སྐུ་སྐྱེ་བ་མེད་པར་བཞེད། །རང་བྱུང་ཡེ་ཤེས་འགག་
མེད་ནི། །སྣ་ཚོགས་སྤྲུལ་པའི་སྐུ་རུ་བཞེད། །དེ་གཉིས་
ཟུང་འཇུག་ལྷན་སྐྱེས་དེ། །ལོངས་སྤྱོད་རྫོགས་པའི་སྐུ་རུ་
བཞེད། །དེ་གསུམ་གཞི་རྩ་མ་གྲུབ་པ། །ངོ་བོ་ཉིད་ཀྱི་སྐུ་
རུ་བཞེད། །དེ་དག་ཟག་པ་མེད་པ་དེ། །བདེ་བ་ཆེན་པོའི་

སྐུ་རུ་བཞེད། །དོན་གྱི་སྐུ་ལྔ་དེ་ལྟར་ལགས། །དེ་ཐུགས་
ལ་བདེའམ་སྙིང་གི་གྲོགས། །ཞེས་པ་དེ་གསུངས་པ་དང།
སྐུ་ལྔའི་དགོངས་བཞེད་དེ་ལེགས། དོན་ལ་ལྟ་སྒོམ་སྤྱོད་
འབྲས་ཇི་ལྟར་བཞེད་པ་འདུག་གསུངས་པ་ལ། ཡང་
མགུར་འདི་གསུངས་སོ། །
༈ ཐུགས་གཞན་དུ་མ་གོལ་གསན་པར་ཞུ། །ཚིག་
གི་སྡེབ་སྦྱོར་མི་མཁས་ཀྱང། །དོན་གྱི་གདམས་ངག་གོ་
ལུགས་འདི། །སྙན་ཆུད་བགྱིད་པས་མཇལ་བར་མཛོད། །
སྲིད་གསུམ་ཡེ་ནས་རྣམ་པར་དག །དོན་དམ་ཡེ་ནས་
གོ་རྒྱུ་མེད། །མེད་པ་མ་ཡིན་རྒྱུན་ཆད་མེད། །འཕོ་འགྱུར་
མེད་པར་ལྟ་བར་བཞེད། །གཉུག་མའི་ངོ་བོ་ངང་གིས་
གསལ། །ཟག་མེད་བསམ་གཏན་རྒྱུན་ཆད་མེད། །མེད་
པ་མ་ཡིན་འདུ་བྲལ་མེད། །ཞེན་ཆགས་མེད་པར་སྒོམ་
པར་བཞེད། །སྣ་ཚོགས་རྟེན་འབྲེལ་ཤུགས་འབྱུང་ལ། །སྒྱུ་
མའི་རོལ་པ་འགག་པ་མེད། །མེད་པ་མ་ཡིན་དངོས་པོ་
ལ། །གློ་བུར་ངེས་མེད་སྤྱོད་པར་བཞེད། །སེམས་རྒྱུད་བྱང་
ཆུབ་སྙིང་པོར་གསལ། (༢༣ན)སྐུ་གསུམ་སངས་རྒྱས་ཐོབ་

བྱར་མེད། །མེད་པ་མ་ཡིན་རེ་དོགས་བྲལ། །གཞི་མེད་རྩ་
བྲལ་འབྲས་བུར་བཞེད། ། ཅེས་གསུངས་པས། །ཡང་དྲིས
པ། སྒོམ་ཉམས་སུ་ལེན་པའི་གང་ཟག་ལ། གདམས་ངག་
ཅིག་ཅར་དུ་འདེབས་སམ། ཐབས་ལམ་ལ་བརྟེན་ནས་
འཁྲིད་མཛད་པ་འདུག་གསུངས་པ་ལ། ཡང་མགུར་འདི་
གསུངས་སོ། །
༈ ཁྱེད་ཅག་མཆེད་གྲོགས་གོང་མ་རྣམས། །ངེད་ཀྱི་
རྗེ་བཙུན་མཻ་ཏྲི་པ། །སྤྱན་རས་གཟིགས་ཀྱིས་ལུང་བསྟན་
པའི། །འགྲོ་མགོན་ཀླུ་སྒྲུབ་ཐུགས་ཀྱི་སྲས། །ཤ་བ་རི་པའི་
ཞབས་ལ་གཏུགས། །སུམ་ལྡན་ཚང་བར་རྗེས་གནང་
མཛད། །གསང་མཚན་གཉིས་མེད་རྡོ་རྗེར་བཏགས། །
ཁོང་རྒྱུད་སྡེ་ཀུན་ཀྱི་ལྡེ་མིག་འཛིན། །གསང་སྔགས་ཐབས་
ལམ་མངོན་དུ་གྱུར། །ཆོས་ཀྱི་རྒྱལ་མཚན་ཆོས་ཀྱི་མཛོད། །
ཆོས་ཀྱི་སེང་གེ་ཆོས་ཀྱི་རྒྱལ། །སྒྲ་དང་དབུ་ཚད་མཐའ་
དག་མཁྱེན། །པཎྜི་ཏ་ཡི་དངོས་གྲུབ་བརྙེས། །དངོས་པོའི་
གནས་ལུགས་དྲི་མེད་མཁྱེན། །རྒྱལ་སྲིད་རྩྭ་བཞིན་དོར་
བྱས་ནས། །ཚེ་གཅིག་མཆོག་གི་གོ་འཕང་ཐོབ། །རྗེ་བཙུན་

མཁའ་འགྲོས་ཞལ་བསྟན་ཅིང། །ཐུན་མོང་བསྒྲུབས་པས་
ཐམས་ཅད་ཐོབ། །དེ་ལྟར་ཡོན་ཏན་དཔག་མེད་བརྙེས། །
ཕ་ཁོང་གི་དགོངས་པ་འདི་ལྟར་གདའ། །རིམ་པར་སྐྱེས་
པའི་གང་ཟག་ལ། ། །སྲོག་རྩོལ་གཏུམ་མོའི་གདམས་ངག་
དང། །ཞེན་མེད་སྒྱུ་ལུས་ཀྱི་གདམས་ངག་དང། ། མུན་
སེལ་འོད་གསལ་གྱི་ངོ་སྤྲོད་དང། །སྲིད་པ་ལོངས་སྐུའི་
ངོ་སྤྲོད་དང། །སྐྱེ་བ་སྤྲུལ་སྐུའི་ངོ་སྤྲོད་སོགས། །ཐབས་
མཆོག་གཞི་ལམ་འབྲས་བུའི་ཁྲིད། །ཅིག་ཅར་བ་ཡི་གང་
ཟག་ལ། །ཕྱག་ཆེན་གཅེར་མཐོང་ངོ་སྤྲོད་མཛད། །ཕ་ཁོང་
མཐོང་སྒོ་གསུམ་དད་པ་སྐྱེས། །ཐོས་ན་ལས་ཀྱི་སྒྲིབ་པ་
འདག །མཇལ་ན་ངན་སོང་འཇིགས་ལས་གྲོལ། །ཞུས་ན་
སངས་རྒྱས་ལག་བཅངས་གནང། །དཔལ་རི་ཁྲོད་དབང་
ཕྱུག་གི་བརྒྱུད་པ་འཛིན། །པཎ་ཆེན་ནཱ་རོའི་ཐུགས་ཀྱི་
སྲས། །སངས་རྒྱས་གཉིས་པ་རིན་པོ་ཆེ། །རྗེ་མཻ་ཏྲི་པ་ཡི་
ཡོན་ཏན་ལགས། །དེང་སང་སྐྱེ་བོ་ཕྲག་དོག་ཆེ། །སྤུན་
ཁྱེད་ཉིད་མ་གཏོགས་བཟླས་པ་(༢༣བ)ན། །ཡོན་ཏན་མི་
འཕེལ་ཟག་པ་འཕེལ། །དེ་ཕྱིར་ཕལ་ལ་གསང་བ་ལགས། །

བླ་མའི་མཛད་སྤྱོད་དེ་ལྟར་གདའ། །ལེགས་སམ་སྐལ་
ལྡན་རྡོ་རྗེའི་སྤུན། །ཅེས་པ་དེ་སྐད་གསུངས་པས། པཎྜི་
ཏ་ཤྲཱི་བྷ་དྲས་དབུ་མཛད་པ་རྣམས་དགྱེས་ནས་ལོ་ཙཱ་བ་
ཁྱེད་ཀྱི་མདུན་མ་གཤའ་མར་གྲུབ་གདའ་གསུངས་སོ། །
དེ་ནས་རྗེ་མར་པས་དཔལ་ནཱ་རོ་པའི་དྲུང་དུ་ཕེབས་ཏེ།
ཡང་བཀའ་ལུང་ལྟར་བླ་མ་རྣམས་ལ་གསེཪ་གྱི་འབུལ་
བ་དང་བཅས་ཐོག་མར་དུག་མཚོའི་དོ་ལ་བྱོན་ཏེ། ཀུ་
ཀུ་རི་པ་དང། རྣལ་འབྱོར་མ་རུས་པའི་རྒྱན་ཅན་དང་
མཇལ། དེ་ནས་ནུབ་དུ་ལ་ཀྵེ་ཏྲར་ཕེབས་ཏེ་དཔལ་ཡེ་
ཤེས་སྙིང་པོ་དང། སིང་གྷ་གླིང་པ་དང་མཇལ་ནས་བླ་མ་
ཀུན་ལ་གསེཪ་གྱི་འབུལ་བས་ཤིན་ཏུ་མཉེས་པར་གྱུར་པ་
ལ། སླར་ཡང་སྔར་ཐོབ་པ་དང་མ་ཐོབ་པའི་དབང་ལུང་
གདམས་ངག་རྣམས་ཐུགས་ཚིམ་པར་ཞུས་པ་ཀུན་ལ་
ཞུས་དག་ནན་ཏན་དང་བཅས་པའི་སྒོ་ནས། ཆོས་གང་
ཐོབ་པའི་དཔེ་བསྒྱུར་ཞིང་བྲིས་ཏེ་བསྣམས་ནས་ཕུ་ལ་
ཧ་རིར་ཕེབས་པ་དང། དཔལ་ནཱ་རོ་པ་ལ་བདེ་མཆོག་
རྒྱལ་པོ་ཨིཎྜ་བོ་དྷི་ནས་བརྒྱུད་པ་དང། སངས་རྒྱས་ཐོད་

པའི་རྒྱུད་བཤད་སྲོལ་བྲམ་ཟེ་ཆེན་པོ་ས་ར་ཧའི་ལུགས་
ཤོག་དྲིལ་གདམས་ངག་དང་བཅས་པ་ཐོབ་པ་དང། སྔར་
ཐོབ་པའི་ཆོས་རྣམས་ཀྱི་དཔེ་ཆ་བསྒྱུར་ནས་འབྲི་ཞིང་
ཡོད་པ་ལས། ལན་གཅིག་ནཱ་རོ་པ་གསོལ་མཛད་པའི་
དྲུང་ན་མར་པ་བཞུགས་དུས་ཤིག །ཁ་ཆེ་ལ་བར་ནས་
ཡིན་ཟེར་བའི་པཎྜི་ཏ་མཁས་པ་ཨ་ཀ་ར་སིདྡྷི་བྱ་བའི་
དགེ་སློང་ཞི་དུལ་ཅན། ནཱ་རོ་པས་ཀྱང་ཞེ་ས་རྩེ་སྤྲོད་དུ་
མཛད་པ་ཞིག་བྱུང་བ་དེ། གསང་འདུས་ཀྱི་དབང་ལུང་
འགྲེལ་བཤད་མན་ངག་དང་བཅས་པ་གནང་དགོས་
ཞེས་གསོལ་བ་འདེབས་ཤིང་འདུག་པ་ལ། རྗེ་མར་པས་
ཀྱང་གསོལ་བ་བཏབ་པས། ད་དུས་ལ་བབ་ཕྱིར་ཅིས་ཀྱང་
བྱེད་གསུངས། ཁོང་དང་མཉམ་དུ་གསང་འདུས་རིགས་
རྒྱས་བསྡུས་གཉིས་ཀའི་དབང་དང། རྒྱུད་བཤད་པ་ཆེན་
མོ་དོན་གཉིས་སུ་མེད་པ་མཉམ་པ་ཉིད་རྣམ་པར་རྒྱལ་
བ་ཤོ་ལོ་ཀ་སུམ་སྟོང་ལྔ་བརྒྱ་ཐམ་པ་དང། འགྲེལ་པ་སྒྲོན་
གསལ་རྣམས་(༢༤ན)གནང་ཞིང། ཆོས་གྲོལ་བ་དང་ཁོང་
འབྱོན་ཞིང་འདུག་པ་ལ། གཤེགས་སྐྱེལ་བྱས། ད་གང་དུ་

འབྱོན་ཞུས་པས། ང་བོད་ལ་ལམ་བྱས་རྒྱ་ནག་རི་བོ་རྩེ་ལྔ་
ལ་གནས་འབྲེལ་ལ་འགྲོ་གསུངས་པ་ལ། མར་པའི་ཐུགས་
ལ་པཎྜི་ཏ་མཁས་པ་འདི་བོད་ལ་བྱོན་རྗེས། ང་ལ་གསང་
འདུས་སོགས་ཆོས་ཞུ་མི་ཅུང་ཟད་ཉུང་བ་ཙམ་ཡོང་ངམ་
དགོངས་པ་ཡུད་ཙམ་ཞིག་ཐུགས་ལ་ཤར་བས། དེ་པཎྜི་
ཏའི་མངོན་མཁྱེན་གྱིས་རིག་བཞིན་བོད་ལ་བྱོན་པས།
ཁ་བ་གུང་ཐང་གི་ཡང་ཐོག་ན་ནག་ཚོ་ལོ་ཙཱ་བས་སྒྲོན་
གསལ་འཆད་ཅིང་འདུག་པའི་སར་ཕེབས་པ་ལས། ཁོང་
ན་རེ། ཛོ་ཀི་ཁྱོད་གང་ནས་ཡིན། གང་དུ་འགྲོ་གསུངས་
པ་ལ། ང་པཎྜི་ཏ་ཡིན། རྒྱ་ནག་རི་བོ་རྩེ་ལྔ་ལ་འགྲོ་བྱས་
པས། ནག་ཚོ་ཁྲེལ་ནས། རྒྱ་གར་གྱི་པཎྜི་ཏ་འདི་རྣམས་
གསེར་འཚོལ་བའི་ཕྱིར་དུ་རྐང་པ་སྔོ་རྗེན་རྗེན་ཡོང་ནུས་
པ་རྒོད་བྲོ། ཁྱོད་ཀྱི་པཎྜི་ཏ་ཨ་ཀ་ར་སིདྡྷི་ངོ་ཤེས་སམ་
ཟེར་བ་ལ། ང་རང་ཡིན་བྱས་པས། དེ་ཡིན་ན་གསེར་
འཚོལ་བ་མ་ཡིན་ངོ་མཚར་ཅན་ཡིན་ཟེར་ནང་དུ་གདན་
དྲངས། བསྙེན་བཀུར་ཕུན་སུམ་ཚོགས་པ་བྱས། སྤྱིར་གྱི
མདོ་སྔགས་ཀྱི་ཆོས་ཟབ་ཅིང་རྒྱ་ཆེ་བ་མང་པོ་དང། ཁྱད་

པར་གསང་འདུས་ཞུས་ཤིང་གནང་བའི་བར་ལ། པཎྜི་
ཏས་མངོན་མཁྱེན་གྱི་དགོངས་པ་ལ། བོད་ལ་ཕྱིན་ཆོས་
བཤད་རུང། ང་རང་གི་འདུལ་སྐལ་ནི་འདི་བས་གཞན་
མི་འདུག བོད་ཀྱི་ད་ལྟའི་སྔགས་ལ་དད་པ་ཀུན་ནི་ཌོ་བྷི་
ཧེ་རུ་ཀའི་རྣམ་སྤྲུལ་མར་པ་ལོ་ཙཱའི་གདུལ་བྱར་འདུག་
པས། ཁོང་རང་གི་ཐུལ་བར་འདུག་པས། རྒྱ་ནག་ལ་ཕྱིན་
རུང་ཚེའི་བར་ཆད་དུ་འགྲོ་བ་དང་གདུལ་བྱ་འཕྲིན་ལས་
ཀྱི་སྐལ་བ་ཨོ་རྒྱན་ན་ཡོད་པར་དགོངས་པའི་ཕྱིར། སླར་
རྒྱ་གར་ལ་འབྱོན་པར་ཐུགས་ཐག་ཆོད་པ་ལས་ཆོས་གྲོལ་
ཚེ། ནག་ཚོས་གསེར་གྱི་འབུལ་བ་མང་དག་ཕུལ་བའི་
ཁར། བོད་དུ་མཁོ་བའི་ཡོ་བྱད་འགའ་ཕུལ་ནས། རྒྱ་ནག་
ལ་བྱོན་པའི་ཐོག་མར་བོད་ལ་འབྱོན་དགོངས་པ་གདའ་
བས་ལྷ་ས་བར་གྱི་ས་སྣ་དང་ཞབས་ཏོག་པ་མི་དུ་དགོས་
པ་གཏོང་ཞུས་པས། ཐུགས་ཞེན་ལོག་ཆེ་བ་དང། སྔར་
(༢༤བ)པཎྜི་ཏ་གསེར་འཚོལ་བ་ལ་རྐང་བཙུགས་བྱོན་པའི་
གཏམ་དེས་ཐུགས་མཛངས་པས། ད་རྒྱ་གར་ལ་འགྲོ་སྟེ་
གསེར་དང་ཟླ་གྲོགས་ཡེ་མི་དགོས་གསུངས་མ་བཞེས་

ཚེ། རྒྱུ་མཚན་ཅི་ལགས་ཞུས་པས། མངོན་མཁྱེན་གྱིས་
དགོངས་ཚུལ་རྣམས་གསུངས་པ་ལས། རྒྱ་གར་ལ་འབྱོན་
ན་ཀ །བདག་ཚོགས་རྫོགས་ཕྱིར་གསེར་ཅིས་ཀྱང་བཞེས་
དགོས་ཞེས་སྤྱན་ཆབ་བསིལ་ནས་ཞུ་བ་ནན་གྱིས་ཕུལ་
བས། འོ་ན་ཁྱེད་ཚོགས་རྫོགས་ཕྱིར་ཅུང་ཟད་ཅིག་ཁྱེར་
དགོས་གསུངས་ཏེ། སྲང་གང་བསྣམས་ནས་གཤེགས་
ནག་ཚོ་ལོ་ཙཱ་བས་རྗེ་བཙུན་མར་པ་ལ། སར་གནས་ཀྱི་
བྱང་ཆུབ་སེམས་དཔའ་ཆེན་པོར་ཐུགས་ཐག་ཆོད་པའི་
དག་སྣང་ཤར་རོ། ། ། །དེ་ནས་པཎྜི་ཏས་རྒྱ་གར་དུ་ཕེབས་
ཏེ། རྗེ་མར་པ་ལ། ངས་གྲོགས་པོ་དོགས་པ་བཞིན་མ་བྱས་
པས། རེ་བ་བཞིན་གྱི་གདུལ་བྱ་ཕྲིན་ལས་ཡོད་པ་ཡོད་
དོ། །གསུངས་པས། རྗེ་མར་པའི་ཐུགས་ལ་པཎྜི་ཏ་བཟང་
པོ་འདིས་ངའི་ངན་རྟོག་ཅུང་ཟད་དེ་མངོན་མཁྱེན་གྱིས་
དགོངས་འདུག་སྟེ། ཞེ་ནས་རྒྱུན་ཆགས་སུ་མེད་པས་
ཐུགས་གཏིང་ནས་ཁྲེལ་དོན་མེད། ལར་རང་རིག་པ་སྒྲིམ།
བསམ་རྟོག་ངན་པ་མ་བྱུང་བ་བྱེད་དགོས་དགོངས་པར་
ཤར་ཞིང། ཤར་བ་ལྟར་པཎྜི་ཏ་ལ་ཞུས་པས། ཨ་ཅང་བྲེ་

མོ་ཡིན། ཁྱེད་སྐྱེ་བ་སྔོན་ནས་ལྷག་བསམ་དང་ལྡན་པའི་
ཕྱིར། ད་ལྟ་བླ་མའི་ཐུགས་སུ་འབྱོན་ཅིང། མ་འོངས་པ་ན་
བསྟན་པ་དང་སེམས་ཅན་གྱི་དཔལ་དུ་གྱུར་པ་འདུག་གི་
གསུངས་ནས་ཨོ་རྒྱན་ལ་གཤེགས་སོ། །
དེ་ནས་རྗེ་མར་པས་བླ་མ་རྣམས་ཀྱི་དྲུང་དུ་དབང་
ལུང་གདམས་ངག་རྫོགས་པར་ཞུས་པ་རྣམས་ཀྱི་ཕྱག་
དཔེ་རྣམས་བསྒྱུར་ཞིང། བཞེངས་པ་རྣམས་བརྩོན་འགྲུས་
སྐྱེད་ནས་མཛད་པས་མྱུར་དུ་གྲུབ་པར་གྱུར་ཏོ། །
༣༽ སླར་བོད་ལ་བྱོན་ཚུལ་ནི།
གསུམ་པ་བོད་ལ་བྱོན་ཚུལ་ནི། བསྟན་པ་དང་
སེམས་ཅན་གྱི་དོན་ལ་དགོངས་པའི་མཛད་ཕྲིན་རྣམས་
བཞེད་པ་ལྟར་གྲུབ་པས་ཐུགས་ཚིམས་ནས་བོད་ལ་
འབྱོན་ཁར། ནཱ་རོ་པའི་དྲུང་དུ་གཏང་རག་གི་ཚོགས་
འཁོར་ཞིག་ཕུལ་བའི་ཚེ། པཎ་ཆེན་ནཱ་རོའི་ཕྱག་རྗེ་བཙུན་
མར་པའི་དབུ་ཐོག་ཏུ་བཞག་ནས་མགུར་འདི་གསུངས་
མོ། །(༢༥ན)

༈ནམ་མཁའི་མེ་ཏོག་སྐྱེས་བུ་ཡིས།།མོ་གཤམ་བུ་ཡིས་
རྟ་བཞོན་ནས། །རུས་སྦལ་སྤུ་ཡིས་ཐུན་བྲབས་ཏེ། །རི་བོང་
ར་ཡི་ཕུར་པ་ཡིས། །དགྲ་བོ་ཆོས་ཉིད་ཀློང་དུ་བསད། །
ལྐུགས་པ་སྨྲ་ཞིང་དམུས་ལོང་བལྟ། །འོན་པ་ཉན་ཞིང་ཞ་
བོ་རྒྱུག །ཉི་ཟླ་གར་མཁན་དུང་འབུད་ཅིང། །འཁོར་ལོ་བུ་
ཆུང་བསྐོར་བར་བྱེད། །ཅེས་དང། གཞན་ཡང་གྲོང་འཇུག་
དང། སྙན་བརྒྱུད་སོགས་གདམས་ངག་ཟབ་མོ་འགའ་
ཡོད་པས་ལན་གཅིག་ཅིས་ཀྱང་ཤོག་ཅིག་ཅེས་ནན་ཆེར་
གསུངས་པ་མ་གཏོགས། ནཱ་རོའི་ཞལ་ནས་འདི་ལྟར་
ཡིན་གསུངས་པ་ནི་མི་འདུག མར་པས་གོ་བ་དང་ཇི་
ལྟར་ལགས་ཞུ་བ་ནི་མ་བྱུང། ཚིག་རྣམས་ནི་ཐུགས་ལ་ས་
ལེར་འཇགས་བཞིན་པའི་ངང་ནས། ད་དུང་ལན་གཅིག་
ཅིས་ཀྱང་མཇལ་བའི་དམ་བཅའ་ཕུལ་ཞིང་སྨོན་ལམ་
བཏབ་ཅིང་བྱོན་པ་ལས། བལ་པོར་ཕེབས་ཏེ་ཡུན་རིང་
མ་བཞུགས་པར་བོད་ལ་བྱོན་ནས་གཙང་དུ་ཕེབས་པས།
གཙང་རོང་གི་མེ་སྟོན་ཚོན་པོས་བདེ་མཆོག་གི་དབང་
གདམས་ངག་རྣམས་ཞུས་ཏེ། གནང་ཞིང་བཞུགས་པའི་

ཚེ། བླ་མ་སྐུ་ཁམས་བཟང་ཞིང་སྙན་གྲགས་དང་བཅས་
བོད་དུ་ཕེབས་པ་གྲོ་བོ་ལུང་དུ་ཐོས་པ་ལས། མར་པ་མགོ་
ལེགས་སོགས་བུ་སློབ་འགས་བསུ་བ་ལ་བྱོན་པ་དང། བླ་
མ་གཙང་ནས་བྱོན་པ་གཉིས་ཉང་སྟོད་རི་ནང་དུ་མཇལ་
ཏེ། ལྷོ་བྲག་ཏུ་ཕེབས་ནས་བཞུགས་པའི་དྲུང་དུ་རྗེ་བཙུན་
མི་ལ་ལ་སོགས་པ་སྐལ་ལྡན་གྱི་གདུལ་བྱ་མང་པོ་འདུས་
ཤིང། སྐུ་བསོད་སྙན་གྲགས་གདུལ་བྱ་ཕྲིན་ལས་རྣམས་
ཤིན་ཏུ་རྒྱས་པར་གྱུར་ཏོ། །
དེ་ནས་རྗེ་བཙུན་མི་ལ་ལའི་ཚར་གཅོད་ཀྱི་སྲས་
མཁར་གྲུབ་ནས། སྲས་ཀྱི་ཆེ་འདོན་དང་རབ་གནས་
མཛད་པའི་ཚོགས་གྲལ་དུ་རྗེ་མར་པ་དང་སྲས་དར་མ་
མདོ་སྡེ་བགྲོ་གླེང་མཛད་པས་སྲས་རྒྱལ་ཏེ། སྲས་ཀྱི་ཞལ་
ནས། དཀའ་ལས་སྐྱ་བས་བྱས་རུང། དངོས་གྲུབ་གཟར་
བུས་ལེན་པ་ལྟར། དཀའ་ལས་ཕ་ཇོས་མཛད་རུང། ཉམས་
ལེན་བདག་གིས་བྱེད་དགོས་པ་གདའ། ཕ་ཇོ་རང་ཞལ་
སྐྱོ་མ་ཁ་ལེར་བཞུགས་མཛོད། ཞེས་དགྱེས་ནས་བཞད་
པས། ཡབ་ཀྱི་ཞལ་ནས། བུ་ང་རྒྱལ་གྱི་གོང་བུ་ལ་ཡོན་

ཏན་(༢༥བ)གྱི་ཆུ་མི་ཆགས་བྱ་བ་ཡིན་པས། བུ་མཁས་པ་
དང་ཆེ་བ་དེ་ཕ་ཇོའི་བཀའ་དྲིན་ཡིན་ཞིང། ང་ཡང་དེ་ཀ་
འདོད་རུང། ང་རྒྱལ་མ་ཆེ་བར་གླུ་འདི་ཉོན་ཅིག་གསུངས།
སྲས་ལ་བཀའ་ནོན་གྱི་མགུར་འདི་གསུངས་སོ། །
༈ བུ་གསན་དང་ཇོ་སྲས་མདོ་སྡེ་འབུམ། །ང་ཆེ་དང་
ང་མཁས་ཟེར་ལགས་ཀྱང། །དེ་ཀུན་ཕ་ཇོའི་བཀའ་དྲིན་
ཡིན། །ངས་ཚེ་སྔོན་ཡང་ཡང་ཚོགས་བསགས་པས། །
ལོངས་སྤྱོད་སེར་པོའི་གསེར་ལ་བྱས། །བླ་མ་མཉེས་པ་དེ་
ལྟར་ལགས། །བུ་གསན་དང་ཇོ་སྲས་མདོ་སྡེ་འབུམ། །ནཱ་
རོ་དང་མཻ་ཏྲི་ཐར་ལམ་གསུམ། ། རྩ་བའི་བླ་མ་དམ་པ་
ཡིན། །གདམས་ངག་ཟབ་པ་དེ་ལྟར་ལགས། །བུ་གསན་
དང་ཇོ་སྲས་མདོ་སྡེ་འབུམ།། །ངས་སྔོན་བླ་མ་ཐུགས་སུན་
མ་ཕྱུང་པས། །མཁའ་འགྲོ་མཉེས་ཕྱིར་བུ་བཞིན་སྐྱོང། །
རྐྱེན་ངན་བར་ཆད་མེད་པ་དེ་ལྟར་ལགས། །ངས་ཆོས་
ཐེག་པ་ཆེ་ལ་བློ་སྦྱངས་པས། །སེམས་བསྐྱེད་ཀྱིས་འགྲོ་བ་
ཡོངས་ལ་ཁྱབ། །དམ་ཆོས་བོད་དུ་དར་བ་དེ་ལྟར་ལགས༎
བུ་གསན་དང་ཇོ་སྲས་མདོ་སྡེ་འབུམ། །ངས་སྔོན་བླ་མ་

བསུ་སྐྱེལ་བྱས་པ་ཡིས། །རྐང་པ་འཁོར་ལོའི་མཚན་དང་
ལྡན། །ཡུལ་རྒྱ་གར་འཁོར་བ་དེ་ལྟར་ལགས། །བུ་གསན་
དང་ཇོ་སྲས་མདོ་སྡེ་འབུམ། །ངས་རྒྱུད་དང་རྒྱུད་འགྲེལ་
མན་ངག་གསུམ།།ཚིག་དོན་མ་ནོར་མཁས་པར་བསླབས།།
བསྟན་པ་དར་བ་དེ་ལྟར་ལགས། །བུ་གསན་དང་ཇོ་སྲས་
མདོ་སྡེ་འབུམ། །མེས་རྔོག་ཚུར་སྟོན་མགོ་ལེགས་བཞི། །
སྙིང་དང་འདྲ་བའི་བུ་བཞི་ཡིན། །རྒྱུད་འགྲེལ་འཆད་པ་
དེ་ལྟར་ལགས། །བུ་གསན་དང་ཇོ་སྲས་མདོ་སྡེ་འབུམ། །
བླ་མས་ཅི་གསུངས་བསྒྲུབས་པ་དེ། །མི་ལ་རྡོ་རྗེ་རྒྱལ་
མཚན་ཡིན། །གདམས་ངག་སྟེར་བ་དེ་ལྟར་ལགས། །བུ་
གསན་དང་ཇོ་སྲས་མདོ་སྡེ་འབུམ། །ཕ་ཇོ་ང་ན་སོ་རྒས་
ནས་གདའ། །ཆོས་ཉིད་ཀྱང་ཟད་སར་འཁྱོལ་ནས་གདའ། །
མདོ་སྡེའི་དུས་ལ་བབ་གདའ་བས། །ཆེ་མཁས་ཀྱིས་
བསྟན་པ་སྤེལ་མཛོད་ཅིག །མི་རྒན་གྱི་བསམ་པ་འགྲུབ་
པ་ལགས། །ཞེས་གསུངས་པས། ཀུན་རྗེ་མར་པ་ལ་མི་
ཕྱེད་པའི་དད་པ་སྐྱེས་སོ། །དེ་ནས་རབ་གནས་དང་བཀྲ་
ཤིས་མཛད་ཚེ། ཡང་རྗེ་བཙུན་མར་པས་བཀྲ་ཤིས་མངའ་

གསོལ་གྱི་མགུར་འདི་གསུངས་སོ། །
༈ བླ་མ་བཀའ་དྲིན་ཅན་ལ་གསོལ་བ་འདེབས། །ང་
ཡི་བརྒྱུད་(༢༦ན)པ་རིན་ཆེན་འདི་ཉིད་ལ། །ཉེས་ལྟུང་མེད་
པའི་བཀྲ་ཤིས་ཡོད། །བཀྲ་ཤིས་དེས་ཀྱང་བཀྲ་ཤིས་ཤོག །
གདམས་ངག་ཟབ་མོའི་ཉེ་ལམ་ལ། །ནོར་འཁྲུལ་མེད་
པའི་བཀྲ་ཤིས་ཡོད། །བཀྲ་ཤིས་དེས་ཀྱང་བཀྲ་ཤིས་ཤོག །
ང་རང་མར་པ་ལོ་ཙཱ་ལ། །ཟབ་མོ་གནད་ཀྱི་བཀྲ་ཤིས་
ཡོད། །བཀྲ་ཤིས་དེས་ཀྱང་བཀྲ་ཤིས་ཤོག །བླ་མ་ཡི་དམ་
མཁའ་འགྲོ་ལ། །བྱིན་རླབས་དངོས་གྲུབ་བཀྲ་ཤིས་ཡོད། །
བཀྲ་ཤིས་དེས་ཀྱང་བཀྲ་ཤིས་ཤོག །བུ་ཆེན་སློབ་མའི་
འཁོར་ཚོགས་ལ། །དད་པ་དམ་ཚིག་བཀྲ་ཤིས་ཡོད། །བཀྲ་
ཤིས་དེས་ཀྱང་བཀྲ་ཤིས་ཤོག །ཡོན་བདག་ཡུལ་མི་ཉེ་
རིང་ལ། །མཐུན་རྐྱེན་ཚོགས་བསོག་བཀྲ་ཤིས་ཡོད། །བཀྲ་
ཤིས་དེས་ཀྱང་བཀྲ་ཤིས་ཤོག །ལས་དང་བྱ་བ་ཐམས་
ཅད་ལ། །འགྲོ་དོན་བྱང་ཆུབ་བཀྲ་ཤིས་ཡོད། །བཀྲ་ཤིས་
དེས་ཀྱང་བཀྲ་ཤིས་ཤོག །སྣང་ཞིང་སྲིད་པའི་ལྷ་འདྲེ་ལ། །
ཆད་མདོ་བཙན་པའི་བཀྲ་ཤིས་ཡོད། །བཀྲ་ཤིས་དེས་

ཀྱང་བཀྲ་ཤིས་ཤོག །འདིར་ཚོགས་ཁྲོམ་གྱི་ལྷ་མི་ལ། །བདེ་
སྐྱིད་སྨོན་ལམ་བཀྲ་ཤིས་ཡོད། །བཀྲ་ཤིས་དེས་ཀྱང་བཀྲ་
ཤིས་ཤོག །ཅེས་གསུངས་པའི་རྗེས་སུ་བླ་མ་རྔོག་པ་ལ་
སོགས་པའི་བུ་སློབ་དང་ཡོན་བདག་རྣམས་ཀྱི་འབུལ་བ་
བཞེས་ནས། དགེ་བ་བྱང་ཆུབ་ཏུ་བསྔོ་བ་རྣམས་མཛད་
པ་ལགས་སོ། །རྒྱ་གར་དུ་འབྱོན་ཐེངས་བར་པའོ། །
རྒྱ་གར་ལ་བྱོན་ཐེངས་གསུམ་པ།
༡༽གསེར་ལ་སོགས་པའི་ཡོ་བྱད་རྣམས་བསྒྲུབ་ཏུ་བྱོན་ཚུལ།
༈ ཕྱི་མ་ལ་ཡང་སྔར་དང་འདྲ་བ་གསུམ་གྱི་དང་
པོ། གསེར་ལ་སོགས་པའི་ཡོ་བྱད་རྣམས་བསྒྲུབ་ཏུ་བྱོན་
ཚུལ་ནི། དེ་ནས་རྗེ་བཙུན་མི་ལ་ལ་རྗེས་འཛིན་གྱི་དབང་
གདམས་ངག་རྣམས་གནང་ནས་ལྷོ་བྲག་སྟག་ཉ་ལ་སྒྲུབ་
པ་ལ་བཞུགས་སུ་བཅུག །རྗེ་བཙུན་མར་པ་དཔལ་ནཱ་རོ་
པའི་དྲུང་དུ་དམ་བཅའ་ཕུལ་བ་ལྟར་འབྱོན་པར་བཞེད་
པས། མར་པ་མགོ་ལེགས་སོགས་བུ་སློབ་མང་པོ་དང་
བཅས་སླར་ཡང་དབུ་རུ་བྱང་ཕྱོགས་ལ་གསེར་གྱི་འབུལ་

སྡུད་ལ་བྱོན་པས། སྙན་གྲགས་ཀྱི་སྒོ་ནས་ཆོས་ཞུ་མཁན་
མང་བའི་སྟབས་ཀྱིས་གསེར་གྱི་འབུལ་བ་མང་པོ་བྱུང་
བའི་མཐར། མར་པ་མགོ་ལེགས་ཀྱི་སར་དབང་བསྐུར་
གཅིག་མཛད་པའི་ཚེ། (༢༦བ)དབང་གི་དངོས་གཞི་ཟིན་
ནས་རྗེས་ཆོག་རྣམས་མཛད་དགོས་དགོངས་པའི་བར་
དེ་ལ། རྗེ་མར་པ་མནལ་དང་འོད་གསལ་འདྲེས་པའི་
ངང་ལ་སོང་བའི་གཟིགས་སྣང་ལ། སྐུ་མདུན་དུ་ཚུར་
དར་གྱི་གོས་དང་རུས་པའི་རྒྱན་གསོལ་བའི་བུད་མེད་
མཛེས་མ་གསུམ་བསྒྲིགས་ནས། སྔར་པཎ་ཆེན་ནཱ་རོས་
གསུངས་པའི་བརྡ་ཚིག་མ་གོ་བ་དེ་རྣམས་འགྲོལ་བའི་
ཕྱིར། དབུས་མའི་རམ་གཡས་གཡོན་གཉིས་ཀྱིས་བཏེགས་
ནས་དབྱངས་འདི་སྐད་དོ། །
༈ མཁའ་འགྲོ་ནམ་མཁའི་མེ་ཏོག་གིས། །སྙན་བརྒྱུད་
མོ་གཤམ་རྟ་བཞོན་ནས། །བརྗོད་མེད་རུས་སྦལ་སྤུས་
བྲབས་ཏེ། །སྐྱེ་མེད་རི་བོང་ཕུར་པ་ཡིས། །ཏཻ་ལོ་ཆོས་ཉིད་
ཀློང་དུ་བསད། །ཏཻ་ལོ་ལྐུགས་པའི་སྨྲ་བསམ་བརྗོད་མེད་
ཀྱིས། །ནཱ་རོ་དམུས་ལོང་མཐོང་མེད་བདེན་མཐོང་གྲོལ། །

ནཱ་རོ་འོན་པ་ཆོས་ཉིད་ཆོས་སྐུའི་རི་བོ་ལ། །བློ་གྲོས་ཞ་
བོ་འོད་གསལ་འགྲོ་འོང་མེད་པར་རྒྱུག།ཉི་ཟླ་དགྱེས་
པ་རྡོ་རྗེ་སྟེ། །གར་མཁན་དུ་མ་རོ་གཅིག་ཡིན། །དུང་ནི་
སྙན་པ་ཕྱོགས་བཅུར་གྲགས། །འབུད་པ་སྣོད་ལྡན་དག་
ལ་འབུད། །འཁོར་ལོ་བདེ་མཆོག་འཁོར་ལོ་སྟེ། །བསྐོར་
བ་སྙན་བརྒྱུད་འཁོར་ལོ་ཉིད། །བུ་ཆུང་ཞེན་པ་མེད་པར་
བསྐོར། །ཟེར་ཕྲལ་ཐུགས་དམ་སད་པ་དང་ཐལ་མོ་སྦྱར་
ནས་སྤྱན་ཆབ་བསིལ་ཞིང་འདུག་པས། ཅི་ལགས་ཞུས་
པས། ད་དཔལ་ནཱ་རོའི་དྲུང་དུ་མྱུར་བར་འགྲོ་དགོས་
པར་འདུག་པས། སང་རང་འགྲོ་གསུངས་ནས་རྗེས་ཆོག
རྣམས་མཛད་དོ། །དེ་ནས་མར་པ་མགོ་ལེགས་ཀྱིས་རྒྱུ་
མཚན་རྣམས་ཞིབ་ཏུ་གསུངས་དགོས་ཞེས་གསོལ་བ་
བཏབ་པས། རྒྱས་པར་གསུངས་པ་ལས། མར་པ་མགོ་
ལེགས་ཀྱིས་འོ་ན་ངེད་སློབ་མ་རྣམས་ཀྱིས་འབུལ་བ་ཡང་
གསེར་དུ་འབུལ། ཕྱག་རྫས་གཞན་རྣམས་ཀྱང་གསེར་དུ་
བསྒྲིལ་བར་ཞུ་ཞུས་པ་ལྟར་གསེར་དུ་བསྒྲིལ་ནས། སླར་
ཡང་མར་པ་མགོ་ལེགས་དང་བཅས་ལྷོ་བྲག་ཏུ་ཕེབས་

ཏེ། རྒྱ་གར་ལ་འབྱོན་དགོས་དགོངས་བཞིན་པའི་ངང་
ལ་ཞག་ཤས་ལུས་པའི་ཚེ། རྗེ་བཙུན་མི་ལ་ལྷོ་བྲག་སྟག་
ཉ་ལ་སྒྲུབ་པའི་སྐུ་མཚམས་དམ་པོ་ལ་བཞུགས་(༢༧ན)
ཡོད་པའི་མནལ་ལམ་དུ། བུད་མེད་སྔོ་སངས་མ་དར་
གྱི་ན་བཟའ་དང་རུས་པའི་རྒྱན་གྱིས་མཛེས་པ་སྨིན་མ་
དང་སྨ་ར་སེར་ཁྱུག་གེ་བ་ཡོད་པ་ཞིག་བྱུང་ནས། ཁྱོད་
ལ་ཡུན་དུ་བསྒོམས་པས་འཚང་རྒྱ་བ་ཕྱག་ཆེན་དང་ཆོས་
དྲུག་འདུག་སྟེ། ཚེགས་ཆུང་ངུས་བསྒོམས་པས་འཚང་རྒྱ་
བ་ཁྱད་པར་གྱི་འཕོ་བ་གྲོང་འཇུག་གི་གདམས་པ་དེ་མི་
འདུག་པ་ཟེར་བྱུང་བས། དེ་ལུང་བསྟན་དང་བར་ཆད་
གང་ཡིན་མི་ཤེས། ལུང་བསྟན་ཡིན་ན་ངའི་བླ་མ་དུས་
གསུམ་སངས་རྒྱས་ལ་མེད་མི་སྲིད་སྙམ་བྱོན་ནས་ལོ་
རྒྱུས་དང་བཅས་ཞུས་པས། དེ་མཁའ་འགྲོའི་ལུང་བསྟན་
ཡིན་པར་འདུག་སྟེ། ང་རྒྱ་གར་ནས་ཚུར་ཡོང་དུས་པཎ་
ཆེན་ནཱ་རོའི་ཞལ་ནས། གྲོང་འཇུག་དང་སྙན་བརྒྱུད་ཀྱི་
གསུང་བགྲོས་ཤིག་བྱུང་སྟེ། ཞུས་པ་ཚོར་བ་མི་འདུག་
པས་དཔེ་རྣམས་ལྟ་གསུངས། དཔོན་སློབ་གཉིས་ཀས་རྒྱ་

དཔེ་རྣམས་གཟིགས་པས་འཕོ་བའི་ཡིག་ཆ་མང་དག་
འདུག་སྟེ། གྲོང་འཇུག་གི་དཔེ་མ་རྙེད་ནས་དབུ་རུ་བྱང་
ཕྱོགས་སུ་བྱུང་བའི་བརྡ་འགྲོལ་དེ་རྣམས་ཀྱང་འདི་ཞུ་
བ་ལ་བསྐུལ་བར་འདུག །གཞན་ཡང་སྙན་བརྒྱུད་ལ་
སོགས་པའི་གདམས་ངག་ཅི་འདྲ་ཡོད་ཀྱང་མི་ཤེས་པ་
འདུག་པས། ད་རྒྱ་གར་ལ་མྱུར་དུ་འགྲོ་གསུངས་པ་ལ།
ཡུམ་བདག་མེད་མ་བུ་སློབ་དང་བཅས་པ་རྣམས་ཀྱིས་
སྐུ་ན་བགྲེས་པ་སོགས་རྒྱུ་མཚན་དུ་མའི་སྒོ་ནས་བཤོལ་
འདེབས་ཀྱིས་ཞུ་བ་ནན་ཏན་ཕུལ་བ་ལ། ཁྱེད་རྣམས་ཅི་
ཟེར་རུང། ངས་ད་དུང་དཔལ་ནཱ་རོ་པའི་དྲུང་དུ་ལན་
གཅིག་མཇལ་དུ་ཡོང་བའི་དམ་བཅའ་ཕུལ་ཞིང། ནཱ་
རོའི་ཞལ་ནས་ཀྱང་དེ་བཞིན་ཤོག་གསུངས་པའི་ཞལ་ཏ
ཡོད་པས། ང་ཅི་ལ་ཐུག་རུང་རྒྱ་གར་ལ་འགྲོ་གསུངས་
མི་གསན་པར་འདུག་པས་གཞན་བྱ་ཐབས་ནི་མ་བྱུང།
གསེར་ལ་སོགས་རྒྱ་གར་ལ་འབྱོན་པའི་ཕྱག་རྫས་རྣམས་
སྦས་པ་ལས། ང་སྟོབས་ནུས་མ་ཐོན་ན་བྱ་ཐབས་མེད།
ཐོན་བཞིན་བླ་མའི་དྲུང་དུ་དམ་བཅས་པ་ཉམས་པ་ལས་

ཤི་བ་དགའ་གསུངས་ནས་ཐུགས་རྒྱལ་བཞེངས་པའི་ངང་
ལ་གཟིམས་བཞུགས། ནངས་པར་གཟིམས་མལ་བུ་གུ་ཧ་
རེ་གཤེགས་འདུག་པས། (༢༧བ)གྲྭ་པ་ཀུན་ཕྱོགས་བཅུར་ཁ་
བཀྲམ་སྟེ་འཚོལ་དུ་བརྒྱུགས་པས། རྗེ་བཙུན་མི་ལས་ཕྱག་
ཕྱི་ཟིན། དེའི་སར་གཞན་འགས་ཀྱང་སླེབས་པ་རྣམས་
ཀྱིས་ཞུ་བ་ཕུལ་བས། ད་འབུལ་བ་མེད་རུང་དམ་མ་
ཉམས་པ་བྱེད། གསེར་མེད་རུང་རྒྱ་གར་ལ་འགྲོ་གསུངས་
པ་ལ། འོ་ན་རེ་ཞིག་གྲོ་བོ་ལུང་དུ་ཅིས་ཀྱང་ཕེབས་དགོས།
དེ་ནས་རྒྱ་གར་ལ་འབྱོན་པ་ཞུ་ཞེས་ཞུ་བ་ནན་གྱིས་ཕུལ་
བས་བྱོན་པའི་ཚེ། སླར་ཡང་སློབ་འབངས་ཀུན་གྱིས་ཕྱག་
ཕུལ་ནས་ད་སྐུ་ན་བྱོན་པ་དང། རྒྱ་གར་གྱི་འབྱོན་ལམ་ལ་
དཔལ་མོ་དཔལ་ཐང་ཞེས་བྱ་བའི་ཐང་ཆེན་པོ་རྟ་ཡང་
ངལ་དུབ་ཆད་པ་དང། ཁ་ལ་བྱ་ལ་ཞེས་བྱ་བ་ཤིན་ཏུ་
གྲང་བས་དབྱར་ཡང་འཁྱགས་པ་དང། རོང་དང་བལ་པོ་
ཚད་པ་ཤིན་ཏུ་ཆེ་བ་དང་ཆུ་བོ་གངྒ་ཆུ་ཆེན་པོ་འཇིགས་
སུ་རུང་བ་དང་རྒྱ་གར་མཐའ་འཁོབ་དང། ལམ་བར་གྱི་
ཡུལ་ཕྲན་མུ་གེ་ཆེ་ཞིང། ཨཪ་ཇག་རྒོད་པ་རྣམས་ནི་བླ་

མ་རང་གི་གསུང་ཚད་མ་ཡིན་པས་བདེན་ངེས་ཡིན། ད་
དེ་ལྟ་བུའི་ཉེན་ལ་བདོས་ནས་རྒྱ་གར་ལ་བྱོན་རུང་སྐུ་
ཚེའི་བར་ཆད་དུ་སོང་ན། རང་རེའི་གྲྭ་པ་བུ་སློབ་གདུལ་
བྱར་གྱུར་པ་རྣམས་སུ་ལ་རེ་ཞིང་ཇི་སྐད་བྱེད། གང་ཟག་
གིས་ཉམས་ལེན་ནུས་ན། ཆོས་སྔར་བོད་དུ་བསྒྱུར་བ་
རྣམས་ཀྱིས་ཅི་དགོས་ཆོག །བླ་མ་ནི་ཐུགས་ཀྱི་དཀྱིལ་དུ་
བསྒོམ་ཞིང་བཞུགས་པ་ལ་གསོལ་བ་འབྲལ་མེད་བཏབ་
པས། ཐུགས་རྗེའི་བྱིན་རླབས་ལ་ཐག་ཉེ་རིང་མེད་ཕྱིར།
འདིར་བཞུགས་རུང་ཆོག་ལགས་མོད། ཅིས་ཀྱང་སྔར་
བོད་དུ་སྤྱན་དྲངས་པའི་ཆོས་ཀྱིས་མི་ཆོག་པར་ལེན་
དགོས་ན། སྲས་དར་མ་མདོ་སྡེ་ཕྱག་ཕྱི་བ་དང་བཅས་
པ་ལ་བསླབ་བྱ་ལམ་ཡིག་གནང་ནས་ཆོས་ཞུ་བ་ལ་
བརྫངས་ཏེ། བླ་མ་རང་ད་ལན་བོད་ཀྱི་གདུལ་བྱ་རྣམས་
ལ་དགོངས་ནས་ཅིས་ཀྱང་བཞུགས་པར་ཐུགས་རྗེས་
འཛིན་པ་ཞུ་ཞེས་གསོལ་བ་བཏབ་པ་ལས། བླ་མའི་ཞལ་
ནས། བླ་མའི་ཐུགས་རྗེ་ལ་ཉེ་རིང་མེད་རུང། ངས་ད་དུང་
ལན་གཅིག་མཇལ་དུ་ཡོང་བའི་དམ་བཅའ་ཕུལ་ཡོད།

བོད་ཀྱི་གདུལ་བྱ་རྣམས་ལ་བརྩེ་བའི་ཕྱིར། སྔར་མ་ཐོབ་
པའི་གདམས་ངག་ཁྱད་པར་ཅན་ཡོད་(༢༨ན)ཕྱིར་ལེན་
པ་ལ། མཁའ་འགྲོས་བརྡ་བཀྲོལ་ནས་བསྐུལ་འདེད་རིམ་
པར་བྱེད་པར། ངེས་ཤེས་འདྲོངས་པས་འགྲོ་བ་ཡིན། དེ་
ལ་སྤྱིར་དར་མ་མདོ་སྡེ་བཏང་རུང་ན་གཞོན་པས་ཀུན་
སེམས་ལས་ཆེ་བ་མིན་པ་མི་ཡོང་ཞིང། ཁྱད་པར་ངས་
བླ་མའི་དྲུང་དུ་ང་རང་ཡོང་བར་ཞུས་པ་མ་གཏོགས་
བུ་གཏོང་བར་མ་ཞུས། ཚོང་པ་རྒས་པ་ལུས་ཟུངས་ངན་
རུང་ལམ་རྒྱུས་བཟང་ཟེར་བ་ལྟར། ང་ལུས་ཅུང་ཟད་རྒས་
རུང་རྒྱ་གར་མི་བགྲོད་པའི་རྒན་པོ་མིན། རྒྱ་གར་གྱི་རྒྱུས་
ཀྱང་ང་རང་ཆེ་བས་ད་ལན་ལས་ཅི་ལ་ཐུག་རུང་ཆོས་
ལེན་དུ་འགྲོ་བ་ཡིན། ལམ་བར་ལ་འཇིགས་པ་དེ་དག་
ཡོད་ད་ཡོད་དེ། ང་ལ་དེ་དག་གིས་མི་བརྫི་བའི་གདེང་
འདི་དག་ཡོད་པས། ད་ལན་འཆི་བ་སྲོག་ལ་བབ་ཀྱང་རྒྱ་
གར་ལ་འགྲོ་གསུངས། རྒྱ་གར་ཕར་འབྱོན་གྱི་མགུར་འདི་
གསུངས་སོ། །
༈ དཔལ་ནཱ་རོ་མཻ་ཏྲིའི་ཞབས་ལ་འདུད། །ངས་ནཱ་

རོའི་དྲུང་དུ་དམ་བཅས་པའི། །དགོས་པ་མཆོག་ཅིག་
ཡོད་པའི་ཕྱིར། །གསུང་མཁའ་འགྲོས་བརྡ་བཀྲོལ་བསྐུལ་
མཛད་པས། །བླ་མ་དྲན་ཏེ་བཟོད་གླགས་མེད། །ང་ལས་
ཅི་ལ་ཐུག་ཀྱང་རྒྱ་གར་ལ་འགྲོ། །འཆི་བ་སྲོག་ལ་བབས་
ཀྱང་རྒྱ་གར་ལ་འགྲོ ། །དཔལ་མོ་དཔལ་ཐང་ཐང་དུ་ཆེ་
ལགས་ཀྱང། །ང་ལ་རྣམ་ཤེས་རླུང་བཞོན་གྱི་གདམས་པ་
ཡོད། །འདི་མདོ་ཕྲུག་ཕལ་གྱིས་དོ་ཟླ་མིན། །ལས་ཅི་ལ་
ཐུག་ཀྱང་རྒྱ་གར་ལ་འགྲོ། །འཆི་བ་སྲོག་ལ་བབས་ཀྱང་རྒྱ་
གར་ལ་འགྲོ། །ལ་ཁ་ལ་བྱ་ལ་ཤིན་ཏུ་གྲང་ལགས་ཀྱང། །ང་
ལ་གཏུམ་མོ་མེ་འབར་གྱི་གདམས་ངག་ཡོད། །འདི་སྣལ་
གོས་ཕལ་གྱིས་དོ་ཟླ་མིན། །ལས་ཅི་ལ་ཐུག་ཀྱང་རྒྱ་གར་
ལ་འགྲོ། །འཆི་བ་སྲོག་ལ་བབ་ཀྱང་རྒྱ་གར་ལ་འགྲོ། །བལ་
པོ་ཤིན་ཏུ་ཚད་པ་ཆེ་ལགས་ཀྱང། །ང་ལ་འབྱུང་བ་རོ་
སྙོམས་ཀྱི་གདམས་ངག་ཡོད། །འདི་བཟང་དྲུག་ཕལ་གྱིས་
དོ་ཟླ་མིན། །ལས་ཅི་ལ་ཐུག་ཀྱང་རྒྱ་གར་ལ་འགྲོ། །འཆི་
བ་སྲོག་ལ་བབས་ཀྱང་རྒྱ་གར་ལ་འགྲོ། །ཆུ་བོ་གངྒ་ཆུ་རུ་
ཆེ་ལགས་ཀྱང། །ང་ལ་རྣམ་ཤེས་མཁའ་ལྡིང་གི་གདམས་

ངག་ཡོད། །འདི་གྲུ་གཟིངས་ཕལ་གྱིས་དོ་ཟླ་མིན། །ལས་
ཅི་ལ་ཐུག་ཀྱང་རྒྱ་གར་ལ་འགྲོ། །འཆི་བ་སྲོག་ལ་བབས་
ཀྱང་རྒྱ་གར་ལ་འགྲོ།།རྒྱ་གར་མཐའ་འཁོབ་མུ་གེ་ཆེ་
ལགས་ཀྱང། ། །ང་ལ་དཀའ་ཐུབ་ཆུ་འཐུང་གི་གདམས་
ངག་ཡོད། །འདི་བཟའ་བཏུང་ཕལ་གྱིས་དོ་ཟླ་མིན། ལས་
ཅི་ལ་ཐུག་ཀྱང་རྒྱ་གར་ལ་འགྲོ། །འཆི་བ་སྲོག་ལ་བབས་
ཀྱང་རྒྱ་གར་ལ་འགྲོ། །ལམ་བར་དང་ཡུལ་ཕྲན་འཇིགས་
པ་ཆེ་(༢༨བ)ལགས་ཀྱང། །ང་ལ་མ་མོ་ཇག་ཆིངས་ཀྱི་
གདམས་ངག་ཡོད། །འདི་ཟླ་སྐྱེལ་ཕལ་གྱིས་དོ་ཟླ་མིན། །
ལས་ཅི་ལ་ཐུག་ཀྱང་རྒྱ་གར་ལ་འགྲོ། །འཆི་བ་སྲོག་ལ་
བབས་ཀྱང་རྒྱ་གར་ལ་འགྲོ །བླ་མ་ནཱ་རོ་དང་མཻ་ཏྲི་ཡང་
རྒྱ་གར་ན་བཞུགས། །དཔལ་ཞི་བ་བཟང་པོ་ཡང་རྒྱ་གར་
ན་བཞུགས། །རྟེན་མཧཱ་བོ་དྷི་ཡང་རྒྱ་གར་ན་བཞུགས། །
ང་ལས་ཅི་ལ་ཐུག་ཀྱང་རྒྱ་གར་ལ་འགྲོ། །འཆི་བ་སྲོག་ལ་
བབས་ཀྱང་རྒྱ་གར་ལ་འགྲོ། །ཞེས་གསུངས་ཤིང་ཐག་ཆོད་
པའི་ཚེ། སྔར་འབུལ་སྡུད་ལས་བྱུང་བའི་གསེར་དང། སློབ་
མ་རྣམས་ཀྱི་འབུལ་བ་ཐམས་ཅད་གསེར་དུ་བསྒྲིལ་བས།

གསེར་དཀར་ཡོལ་གང་བྱུང་བ་བསྣམས་ཏེ། གཞན་ཕྱག་
ཕྱི་ལ་གཏོང་བའི་ཞུ་བ་ཕུལ་ཡང་མ་གནང་བར་གཅིག་
པུ་རྒྱ་གར་ལ་བྱོན་ནོ། །
༢༽ བླ་མ་ནཱ་རོ་པ་བཙལ་ཞིང་ཆོས་གསན་ཚུལ།
༈ གཉིས་པ་བླ་མ་ནཱ་རོ་པ་བཙལ་ཞིང་ཆོས་གསན་
ཚུལ་ནི། རྗེ་མར་པས་འབྱོན་ལམ་ཉང་སྟོད་ལ་བྱོན་པས་
བཞེངས་ཀྱི་གླང་པོ་སྣར་ཇོ་བོ་རྗེ་བོད་དུ་བྱོན་པ་དང་
མཇལ་བས། སྔར་ནཱ་རོ་པའི་དྲུང་དུ་ན་ལེནྡྲའི་ཆོས་ཁྲིམས་
མཛད་པ་རྒྱལ་རིགས་ཀྱི་པཎྜི་ཏ་ཞི་དུལ་ཅན་ཆོས་ཞུ་བ་
ལ་ཡང་ཡང་འབྱོན་ཞིང་འདུག་པ་དེ་ཡིན་པར་ཤེས་ནས།
མངའ་བདག་མཻ་ཏྲི་པས་དམ་རྫས་བརྟེན་པ་ཐུགས་སུ་མ་
ཤོང་བའི་རྣམ་པས་སྐུར་པ་ཅུང་ཟད་བཏབ་རུང། དགེ་
འདུན་སོ་ཐར་བ་སྤྱིའི་ཁྲིམས་ཡིན་ཕྱིར་ཁོང་རང་ལ་རང་
འདོད་མེད་པ་དང། ཞི་དུལ་ཆེ་ཞིང་བོད་དུ་སངསརྒྱས་ཀྱི་
བསྟན་པ་སྤེལ་བ་ལ་བྱོན་པས་ཐུགས་ལ་དགའ་སྤྲོ་དང་
དག་སྣང་ཤར་ཏེ། དབང་རྡོ་རྗེའི་ཕྲེང་བ་གནང་བའི་ཞོར་

ཅིག་འདུག་པས། གསོལ་བ་བཏབ་པས་གནང་སྟེ། ནཱ་རོ་
པ་གར་བཞུགས་ཀྱི་གསུང་གླེང་ཞུས་པས། ནཱ་རོ་པ་སྤྱོད་
པ་ལ་གཤེགས་ནས་མི་མ་ཡིན་གྱི་ཚོགས་དཔོན་མཛད་
པ་མ་གཏོགས་མི་དང་མི་མཇལ་བ་འདུག་ཟེར། ཁྱེད་
དང་ཡང་ཨེ་མཇལ་མི་ཤེས་པས། རྒྱ་གར་ལ་བྱོན་པ་བས་
ངའི་ལོ་ཙཱ་ལ་ཕྱིན་ན་འགྲོ་དོན་ཆེ་གསུངས་པ་ལ། ཐུགས་
ལ་མི་མཇལ་མི་སྲིད་སྙམ་པ་ཤར་རུང། ཞལ་མི་མཇལ་
རུང་ལན་གཅིག་རྒྱ་གར་ལ་ཅིས་ཀྱང་འགྲོ་ཞུས་ནས་བྱོན་
ཏེ། བལ་པོར་ཕེབས་(༢༩ན)ཚེ་བླ་མ་པེན་ཏ་བ་དང་སྤྱི་
ཐེར་བ་གཉིས་ལས། ཇོ་བོའི་གསུང་ལྟར་ནཱ་རོ་པ་སྤྱོད་པ་
ལ་གཤེགས་པའི་གཏམ་ཐོས་པས་ཐུགས་ཐོན་འགྲོ་བ་ལྟ་
བུའི་སྡུག་བསྔལ་བྱུང། ད་མི་མཇལ་ལམ་ཞུས་པས། ཁྱོད་
སློབ་མ་དམ་ཚིག་ཅན་ཡིན་ཅིང། རྗེ་བཙུན་ཆོས་ཀྱི་སྤྱན་
ཅན་ཡིན་ཕྱིར་མཇལ་ངེས་པས། ཚོགས་མཆོད་ཕུལ་ལ་
གསོལ་བ་ཐོབ་ཟེར་བ་ལྟར་བྱེད་དགོས་དགོངས་ནས་
རྒྱ་གར་ལ་བྱོན། དགེ་ཚུལ་ཤེས་རབ་སེང་གེ་དང་མཇལ་
བས། དགེ་ཚུལ་བ་ན་རེ། ཁྱེད་ཡོང་བ་ཕྱིས། རྗེ་བཙུན་ན་

ནིང་གི་ལོ་གསར་གྱི་ཉ་ལ་སྤྱོད་པ་ལ་གཤེགས། དེ་ཙམ་
ཅི་བྱེད་ཅིང་བསྡད་ཟེར། གསེར་བསྒྲུབ་ཅིང་བསྡད་པའི་
བར་ལ། མཁའ་འགྲོས་སྙན་བརྒྱུད་ཞུ་བ་ལ་བསྐུལ་བའི་
ལོ་རྒྱུས་རྣམས་རྒྱས་པར་བཤད་ནས། དེ་ཡང་བརྡ་བསྐུལ་
འདི་དག་གིས་མྱུར་བར་བྱུང་བ་ཡིན་ཏེ། ད་བླ་མ་དང་
མཇལ་བ་ཞིག་རང་བསོད་ནམས་ལ་རང་མ་བསྐོས་པ་
འདྲ། རྗེ་བཙུན་མི་བཞུགས་སྟེང་ཁྱེད་ལ་སྙན་བརྒྱུད་ཀྱི་
ཆོས་མངའམ་ཅི། བདག་གི་གསུང་བགྲོས་སམ་ཞལ་ཏ་
རེ་ཙམ་འདུག་གེ་བྱས། མཚན་ནས་བོས་མང་དུ་བཤུམས་
པས། དགེ་ཚུལ་བ་ན་རེ། སྙན་བརྒྱུད་དམ་དེ་འདྲ་ཐོས་
ཀྱང་མ་ཐོས། ཁོ་ཡོང་རྒྱུ་ཡིན་ཏེ་གསུངས། ཁྱེད་ལ་ཐུགས་
བརྩེ་བའི་གསུང་མང་པོ་རང་ཡང་ཡང་འབྱོན་གྱིན་འདུག
འབྱོན་ཁར་ཁོ་ཡོང་ངེས་ཡིན་པས་འདི་རྣམས་སྤྲོད་
གསུངས། ཕྱག་མཚན་རྡོ་རྗེ་དྲིལ་བུ་དང། ཐུགས་དམ་
ཐང་ཀ་གཉིས་བཞག་པ་ཡིན་ཏེ། རྡོ་རྗེ་དྲིལ་བུ་རྐུ་ལ་ཤོར་
བས་འདི་ལུས་ལ་འབྲལ་མེད་བྱས་པ་ཡིན་ཟེར། དགྱེས་
རྡོར་གྱི་བྲིས་སྐུ་སྤྲད་བྱུང་བས་ཀྱང་བླ་མ་སྙིང་ལ་འདོད་

་
པས། གདུངས་ཏེ་བཟོད་གླགས་མེད་པའི་སྤྱན་ཆབ་མང་
པོ་ཤོར་བ་དང། དགེ་ཚུལ་བ་ན་རེ། ཁྱོད་ཀྱི་བླ་མ་ལ་མོས་
པའི་གདུང་ཤུགས་འདི་དང། རྗེ་བཙུན་ཆོས་ཀྱི་སྤྱན་ཅན་
གྱི་ཐུགས་རྗེ་ནང་མཐུན་ཕྱིར་མཇལ་ངེས་པས། གསེར་གྱི་
ཆ་རྐྱེན་འདི་དག་གིས་ཚོགས་མཆོད་ཕུལ་ལ་གསོལ་བ
ཐོབ། དེ་ཡང་ཐོག་མར་ཁྱེད་རང་གི་བླ་མ་ཡང་ཡིན། རྗེ་
བཙུན་གྱི་སློབ་མ་ཡང་ཡིན་པས་མངའ་བདག་མཻ་ཏྲི་པའི་
དྲུང་དུ་བྱོན་ལ་གསོལ་(༢༩བ)བ་ཐོབ་ཟེར་བ་ལྟར། མཻ་ཏྲི་
པའི་སར་བྱོན་ཚོགས་མཆོད་ཟླ་བ་གཅིག་ལ་ཕུལ་བའི་
མཐར། མཇལ་བར་ལུང་བསྟན་པ་ནི།
༈ ནོཪ་བུ་རྒྱལ་མཚན་རྩེ་ལ་འཕྱར། །སྒེག་མོ་མེ་ལོང་
ཟུར་མིག་བལྟ། །བྱ་འཕུར་སྟེང་ནས་རྒྱལ་མཚན་འཕྱར། །
དེད་དཔོན་གྲུ་གཟིངས་གཏོང་བར་རྨིས། །དཔལ་ནཱ་རོ་
པ་དང་མཇལ་བར་ངེས། །གསུངས་སོ། །དེ་ནས་ཡང་ཁྱེད་
རང་གི་སློབ་དཔོན་རྗེ་བཙུན་དང། ཕར་སློབ་ཚུར་སློབ་
ཞི་བ་བཟང་པོ་ཅན་སོང་ལ་ཟླ་བ་གཅིག་ལ་གསོལ་བ་
ཐོབ་ཟེར་ཕྱིན་པས། དུག་མཚོའི་གླིང་ནས་ཚུར་བྱོན་ཏེ།

ཤིང་ཏིང་ཏིང་འཁུན་པའི་འགྲམ་ན་བཞུགས་པ་ལ། ཟླ་བ་
གཅིག་གསོལ་བ་བཏབ་པས་ལུང་བསྟན་པ།
༈ རྗེ་བཙུན་དཔལ་ལྡན་ནཱ་རོ་པ། །གླང་པོ་ཆེ་ཡི་ལྟ་
སྟངས་ཀྱིས། །སྤྱན་མིག་གཉིས་ལ་ཉི་ཟླ་ཡི། །འོད་ཟེར་བོད་
དུ་བཀྱེ་བ་རྨིས། །ནཱ་རོ་པ་དང་མཇལ་ཏེ་འོང། །གསུངས་
སོ། ། དེ་ནས་ནཱ་རོ་པའི་སློབ་མ་རྣལ་འབྱོར་མ་རུས་པའི་
རྒྱན་ཅན་དུར་ཁྲོད་ན་བཞུགས་པའི་སར་སོང་ལ་ཟླ་བ་
གཅིག་གསོལ་བ་ཐོབ་གསུངས་ནས་ཕྱིན་ཏེ། གསོལ་བ་
བཏབ་པས་ལུང་བསྟན་པ།
༈ རི་གསུམ་རྩེ་ནས་དུང་འབུད་ཅིང། །ལུང་གསུམ་
མདོ་ནས་ལམ་སྣ་འཁྲིད། །བུམ་ནང་མར་མེ་འབར་བ་
ཡིས། །འཛམ་གླིང་འོད་ཀྱིས་གང་བར་རྨིས། །ནཱ་རོ་པ་
དང་མཇལ་ཏེ་འོང། །གསུངས་སོ། །དེ་ནས་དགེ་ཚུལ་བ་
ཤེས་རབ་སེངྒེ་ན་རེ། ད་ཡང་རྗེ་བཙུན་ལ་ངོ་མི་ཆུང་བས་
ཟླ་བ་གཅིག་ལ་གསོལ་བ་ཐོབ་གསུངས་ནས་བཏབ་པས་
ལུང་བསྟན་པ།
༈ བདག་གིས་མྱ་ངམ་ཐང་ཆེན་ལ། །དམུ་ལོང་འཁྲིད་

དེ་གཞན་ལ་སྤྲད། །དེ་ཡི་མ་རིག་མིག་ཕྱེས་ནས། །སེམས་
ཀྱི་མེ་ལོང་བལྟས་པ་རྨིས། །ནཱ་རོ་པ་དང་མཇལ་ཏེ་འོང། །
གསུངས་སོ། །དེ་ནས་ནཱ་རོ་པའི་རྡོ་རྗེ་སྤུན་རི་རི་པ་དང།
ཀ་སོ་རི་པ་ཅན་དུ་སོང་ལ་གསོལ་བ་ཐོབ་གསུངས་ནས།
རི་རི་པ་ཅན་ལ་ཟླ་བ་གཅིག་ལ་གསོལ་བ་བཏབ་པས།
ལུང་བསྟན་པ།
༈ སྔོན་ཚེ་བྲམ་ཟེ་བཟང་ལྡན་ལ། །རིགས་ལྡན་ཆོས་
ཀྱི་རྒྱལ་པོ་ཡིས། ། དགེ་བཟང་དཔང་བཙུགས་གསོལ་
བཏབ་པའི། །འབྲས་བུ་འདིར་འོང་མི་མཇལ་མེད། །དེའི་
དོན་བླ་མ་ནཱ་རོ་པའི་ཐུགས་རྗེ་དང། སློབ་མ་མོས་གུས་
ཅན་ཁྱོད་ཀྱི་གདུང་ཤུགས་ནང་འཛོམས་པའི་ནུས་(༣༠་ན)
པས། ད་ནངས་ང་ཡང་སྐྱེ་བ་ཡང་སྔ་མ་དྲན་ཞིང་ཤེས་
པ་ཞིག་བྱུང་བ་ནི་ནཱ་རོ་པ་བྲམ་ཟེ་བཟང་ལྡན་ཞབས་བྱ་
བར་གྱུར། ལོ་ཙཱ་བ་ཁྱེད་བྱང་ཕྱོགས་ཀྱི་རིགས་ལྡན་ཆོས་
ཀྱི་རྒྱལ་པོ་བྱ་བ་ཡིན། ད་དྲང་སྲོང་དགེ་བ། ཀ་སོ་རི་པ་
བྲམ་ཟེ་བཟང་པོ། དེ་གཉིས་དཔང་པོར་བཞག་ནས། ཕྱི་
མ་ལ་མཇལ་བར་གསོལ་བ་བཏབ་པས་ཞལ་གྱིས་བཞེས་

པ་ཡིན་གསུངས། དེ་ནས་ཀ་སོ་རི་པ་ཅན་ལ་ཟླ་བ་གཅིག་
ལ་གསོལ་བ་བཏབ་པས། ལུང་བསྟན་པ།
༈ ཡོངས་དག་ཟླ་བའི་དཀྱིལ་འཁོར་ནི། །མི་གཡོ་ཕུ་
ལ་ཧ་རི་རུ། །སེམས་ཉིད་ཆོས་སྐུའི་མེ་ལོང་ནི། །ནཱ་རོ་པ་
ཡིས་སྟོན་པར་འགྱུར། །ཅེས་གསུངས་པ་སོགས་མཇལ་
བའི་ལུང་བསྟན་ཁོ་ན་བྱུང་བས་དགའ་སྤྲོའི་སྤོབས་པ་
ཞིག་སྐྱེས། རྗེ་བཙུན་སྙིང་ལ་འདོད་པས་གདུངས་ཏེ།
སྡོད་མ་ཟུག་པར་རེས་གྲོགས་དང་བཅས་ཏེ་བཙལ། རེས་
གྲོགས་མེད་དུ་རི་སུལ་དང་ནགས་ཁྲོད་དང། གྲོང་ཁྱེར་
རྣམས་ཉུལ་ཞིང་བཙལ་བས་ལམ་ལོག་སྟེ། ཤར་ཁྲི་སྒོ་
བརྩེགས་པའི་གྲོང་ཁྱེར་དུ་སྡིག་སྤྱོད་རྒྱལ་པོས་གསེར་
འདོད་པའི་ཕྱིར། བླ་མཆོད་གྱིས་ཟེར་བཙོན་དུ་བཟུང་བ་
ལ། ང་བླ་མ་ནཱ་རོ་པ་འཚོལ་དུ་འགྲོ་བས་བསྡད་ལོང་མེད་
ཅེས་གསུངས་ནས་འགྲོ་བར་ཆས་པས། ཁྱོད་སྙིང་རྗེ་བ་
གཅིག་འདུག་པས། རྒྱགས་འདི་ཁྱེར་ལ་བཞུད་ཟེར་ནས།
ཉ་ལྟོ་དཀར་གྱི་ཁོག་པ་གཅིག་དང། འབྲས་བྲེ་དྲུག་རྣམས་
བསྐུར་ནས། འདི་ནས་ཤར་དྲང་པོ་ལ་བྱོན་ཟེར་བ་ལྟར་

མ་མ་
ཕྱིན་ཏེ་ཟླ་བ་བརྒྱད་བཙལ་བའི་དང་པོ་ལ། མར་པའི་
མནལ་ལཾ་དུ་རྗེ་ནཱ་རོ་པ་དེ་སེང་གེ་ལ་ཆིབས། ཛྙཱ་ན་མ་ཏི་
དང། གུ་ན་མ་སིདྡྷི་བྱ་བའི་ཕྱག་རྒྱ་མ་གཉིས་ཀྱིས་མཐའ་
བརྟེན་ནས་ཉི་ཟླའི་སྟེང་དུ་གར་བསྒྱུར་གླུ་ལེན་པ་མཐོང་
ངོ། །དེ་ལ་གསོལ་བ་བཏབ་པས་རྣལ་འབྱོར་མ་དེ་གཉིས་
ན་རེ།
༈ ནཱ་རོ་གཉིས་མེད་ཟུང་འཇུག་སྟེ། །ཕྱག་རྒྱ་གཉིས་
ཀྱིས་མཐའ་བརྟེན་ཅིང། །སེང་གེ་བཞོན་ནས་ཉི་ཟླ་ཡི། །
སྟེང་ནས་གར་བསྒྱུར་གླུ་ལེན་པའི། །རྨི་ལམ་འཁྲུལ་པས་
མི་བསླུའམ། །ཟེར་རོ། །དེ་ནས་ཟླ་བ་གཉིས་པ་ལ་བླ་མ་
པེན་ཏ་བ་རྒྱ་གར་དུ་བྱོན་པ་གྲོགས་སུ་(༣་བ)ཁྲིད། རེས་
བྲམ་ཟེའི་ཁྱེའུ་གསེར་ཕྲེང་གྲོགས་སུ་ཁྲིད་ནས་བཙལ་
བས་མ་རྙེད་ཅིང་ངལ་དུབ་སྒྱིད་ལུག་པའི་ཚེ། ནམ་
མཁའ་ནས་སྒྲ་ཞིག་ན་རེ།
༈ དད་གུས་རྒྱུན་ཆད་མེད་ཀྱི་རྟ། །བརྩོན་འགྲུས་ལྕག་
གིས་མ་བསྐུལ་ན། །གཟུང་འཛིན་རི་དྭགས་དངོས་པོ་ཡི། །
རྒྱར་ཆུད་འཁོར་བར་མི་འཁྱམས་སམ། །ཟེར་རོ། །དེ་ནས་

ཟླ་བ་གསུམ་པ་ལ། གྲོགས་བོར་ནས་གཅིག་པུར་འཚོལ་
ཞིང། ཕྱུགས་རྫི་འདྲ་ལ་དྲིས་པས་མཐོང་ཟེར་ནས་བརྔན་
པ་བྱིན་ཏེ་བཙལ་བས། ནཱ་རོ་པའི་ཞབས་རྗེས་འདུག་པའི་
ས་སྤྱི་བོར་བཞག་ནས་བཙལ་བས། སྒྲ་གཅིག་ན་རེ།
༈ རྗེས་ནི་བྱ་ལམ་ཇི་བཞིན་དུ། །ངོས་གཟུང་མེད་
པར་མ་ཤེས་ན། ཁྱི་ཡིས་བྱ་འཕུར་གྲིབ་སྙོགས་བཞིན། །
དོན་མེད་གཡང་ལ་མི་འཁྱམས་སམ། །ཟེར་རོ། །དེ་ནས་
ཟླ་བ་བཞི་པ་ལ་བཙལ་བས། རི་ལོགས་ཤིག་ན་ཕར་རྣལ་
འབྱོར་པ་གོས་སེར་པོ་གྱོན་པ་ཞིག་སོང་བ་ལས། ཡིན་
ནམ་མིན་ནམ་བསམ་ཞིང་བསྡད་པས།
༈ གང་ཡང་སྐྱེ་བ་མེད་པ་ཡི། །སེམས་ཉིད་ཆོས་ཉིད་
ཆོས་སྐུ་རུ། །ཐེ་ཚོམ་སྦྲུལ་མདུད་མ་གློད་ན། །རྩེ་གཉིས་
ཁབ་ཀྱིས་དོན་མི་འགྲུབ། །གསུངས་ནས་གཤེགས་སོ། །དེ་
ནས་ཟླ་བ་ལྔ་པ་ལ་བཙལ་བས། ཞལ་མཐོང་སྟེ་ཞེན་པ་
སྐྱེས་པ་ལས།
༈ འཇའ་ཚོན་ལྟ་བུ་ཞེན་མེད་ལུས། །ངོས་བཟུང་མེད་
པར་མ་ཤེས་ན། །དམུས་ལོང་ལྟད་མོ་ལྟ་བ་བཞིན། །དེ་

དོན་རིག་པར་ག་ལ་འགྱུར། །གསུངས་ནས་གཤེགས་སོ། །
དེ་ནས་ཟླ་བ་དྲུག་པ་ལ་བཙལ་བས། ཉམས་ལ་བྱེ་སྟོང་
ཞིག་ན་བཞུགས་འདུག་པ་ལ་གསོལ་བ་བཏབ། གསེར་གྱི་
མཎྜལ་ཕུལ་ནས་ཆོས་ཞུས་པས།
༈ སྣང་སྲིད་གདོད་ནས་དག་པ་ལ། །ཆོས་ཉིད་མཎྜལ་
མ་ཕུལ་ན། །ཞེན་བཅས་རིན་ཆེན་མཎྜལ་གྱིས། །ཆོས་
བརྒྱད་སྒྲོག་ཏུ་མ་ཚུད་དམ། །གསུངས་ནས་གཤེགས་སོ། །
ཡང་ཟླ་བ་བདུན་པ་ལ་བཙལ་བས། ཉམས་ལ་བྲག་ཕུག་
གཅིག་ན་མི་རོ་གཅིག་གིས་ཁོག་པ་ཕྱེས། ཐོད་པ་ཕོག་
ནས་ཀླད་པ་དང་རྒྱུ་མ་ལ་སོགས་པ་རྣམས་རྩིབ་མས་
དཀྲུགས་ནས་གསོལ་གྱིན་འདུག་པ་ལ་གསོལ་བ་བཏབ་
གདམས་ངག་ཞུས་པས། རྩིབ་ཁྱིམ་(༣༡ན)གང་བྱིན་པ་སྐྱུག་
དྲོ་ནས་མ་ཟོས་པས།
༈ བདེ་བ་ཆེན་པོའི་སྣོད་ཆེན་དུ། །བདེ་ཆེན་ལོངས་
སྤྱོད་རོ་མཉམ་དག །བདེ་བ་ཆེན་པོར་མ་སྤྱད་ན། །བདེ་
ཆེན་ལོངས་སྤྱོད་འབྱུང་མི་འགྱུར། །གསུངས་ཏེ་ཤད་
སྤྲུགས་ནས་གཤེགས་སོ། །བལྟས་པས་རོ་ལ་སོགས་པ་ཅི་

ཡང་མི་འདུག ཐོར་མ་གཅིག་རྩིབ་ལོགས་ལ་གོས་འདུག་
པ་ལྡགས་པས། རོ་ཕུན་སུམ་ཚོགས་པ་ཞིག་བྱུང་སྟེ། ཏིང་
འཛིན་བཟང་པོ་ཡང་སྐྱེས་སོ། །ཡང་ཟླ་བ་བརྒྱད་པ་ལ་
བཙལ་བའི་ཉམས་ལ། རྗེ་བཙུན་མཐོང་ནས་དད་པས་མ་
ཟིན། ཐང་ཆད་པའི་ངང་བཞུགས་འདུག་པ་ལ་གསོལ་བ་
བཏབ་གདམས་ངག་ཞུས་པས།
༈ ཆོས་ཉིད་འོད་གསལ་བྱ་བྲལ་རྟ། །འགྲོ་འོང་མེད་
པར་མ་རྒྱུགས་ན། །རི་དྭགས་སྨིག་རྒྱུ་རྙོགས་པ་བཞིན། །
དོན་མེད་ཐང་ལ་མི་འཁྱམས་སམ། །གསུངས། གསུང་གླེང་
འགའ་ཡང་བྱུང་བ་ཤར་ཏེ། དེ་ཡན་ཆད་ནི་ཐུགས་ཉམས་
ལ་བྱུང་བ་ཁོ་ནའོ། །ཟླ་བ་བརྒྱད་སོང་བའི་ཚེ་ཐུགས་སྐྱོ་
ནས་ཕྱག་དཔེར་གཟིགས་རྟོག་མཛད་ཅིང་བཞུགས་པས།
པཎ་ཆེན་ནཱ་རོ་དྲན་ནས་མ་བཟོད་པར་དཔེ་ཆ་ལྟ་འཕྲོ་
ལ་བོར་ཏེ། རི་མུན་པ་ཅན་ཞེས་བྱ་བའི་ནགས་ལ་འཚོལ་
དུ་ཕྱིན་ནས། ཕྱུགས་རྫི་ཞིག་ལ་དྲིས་པས་བརྔན་པ་དགོས་
ཟེར། གསེར་བྱིན་ནས་དྲིས་པས། ཤེལ་གྱི་ཕ་བོང་ལ་ནཱ་
རོའི་ཞབས་རྗེས་ཡོད་པ་ཞིག་བསྟན་པས། རྗེ་བཙུན་དང་

མཇལ་སྙམ་བྱེད་པའི་དགའ་སྤྲོ་དཔག་ཏུ་མེད་པ་ཞིག་
ཐོབ་སྟེ། གདུང་ཤུགས་དྲག་པོས་གསོལ་བ་བཏབ་པས།
ནཱ་རོའི་ཐུགས་ཀྱི་སྤྲུལ་པ་ཙན་དན་སྡོང་པོ་ཡལ་འདབ་
ཤིན་ཏུ་རྒྱས་པ་ཞིག་གི་རྩེ་ལ། འཇའ་འོད་འཁྲིགས་པའི་
གུར་ཁང་ཙན་དན་སྡོང་པོ་ལ་རེག་མ་རེག་ཞིག་གི་ནང་
ན། བཅོམ་ལྡན་འདས་དགྱེས་པ་རྡོ་རྗེ་སྤྲུལ་པའི་སྐུ་ལྷ་
དགུ་སྐུ་མདོག་ཕྱག་མཚན་རྒྱན་ཆ་ལུགས་རྣམས་གསལ་
ཞིང་རྫོགས་པར་མཐོང་བས། དེ་བླ་མའི་སྤྲུལ་པར་ཤེས་
ནས་ཕྱག་མཆོད་ཕུལ་གསོལ་བ་བཏབ་པས། ཡུམ་བདག་
མེད་མའི་ཐུགས་ཁ་ནས་ཨ་ཥྚའི་སྔགས་སྤུ་ཤད་ཀྱིས་
བྲིས་པའི་རི་མོ་ལྟ་བུ་དེ་ལ་འོད་འཕྲོས་(༣༡བ)ཏེ་མར་པའི་
ཐུགས་ཀར་ཐིམ་པས་སྐུའི་བྱིན་རླབས་དང། གསུང་གི་
རྗེས་གནང་ཐོབ་པར་གྱུར་ཏེ། པཎ་ཆེན་ནཱ་རོའི་ཐུགས་
རྗེར་ཤེས་ནས། དགའ་བ་དང་བླ་མ་དྲན་དྲགས་ངུ་འབོད་
འོ་དོད་སྨྲེ་སྔགས་དང་བཅས་གསོལ་བ་བཏབ་པས། པཎ་
ཆེན་ནཱ་རོ་སྐུ་དུར་ཁྲོད་ཀྱི་ཆས་ཀྱིས་བརྒྱན་པས་སྒེག་པ་
ལ་སོགས་པ་གར་དགུའི་ཉམས་དང་ལྡན་པ་ཞིག

བུའི་མདུན་ན་སླེབས་ཡོད་དོ་གསུངས། ཞལ་མངོན་སུམ་
དུ་བསྟན་ཞིང་མཐོང་བས། ས་དང་པོ་ཐོབ་པ་ལྟ་བུའི་
དགའ་སྤྲོ་བསམ་གྱིས་མི་ཁྱབ་པ་ཞིག་ཐོབ། ཁོང་ནས་
ཡུས་པའི་ཚིག་དང་མཆི་མ་མང་པོ་ཤོར། ཞབས་སྤྱི་བོར་
བླངས་པས་མ་ཚིམ་པར་སྐུ་ལ་འཁྱུད་དེ་བརྒྱལ་བ་ལས་
སངས་པ་དང། གསེར་ཕངས་མེད་མཎྜལ་དུ་བཀོད་ནས་
ཕུལ་བས། ཁོ་བོས་གསེར་མི་འདོད་གསུངས་བཞེས་སུ་
མ་གནང་བས། རྗེ་ལ་མི་དགོས་རུང། བདག་དང་གསེར་
འབུལ་མཁན་སོགས་སེམས་ཅན་ཐམས་ཅད་ཚོགས་
རྫོགས་པའི་སླད་དུ་ཅིས་ཀྱང་བཞེས་དགོས་ཞེས་ཞུ་བ་
ཡང་ཡང་ནན་གྱིས་ཕུལ་བས། འོ་ན་བླ་མ་དཀོན་མཆོག་
མཆོད་ཅིག་གསུངས་ནས། གསེར་ཐམས་ཅད་ནགས་
གསེབ་ལ་གཏོར་སོང་བས། བླ་མ་དང་མཇལ་བའི་དགའ་
སྤྲོའི་ངང་ནས་ཡང་བོད་དུ་དཀའ་ལས་བྱས་ཚུལ་རྣམས་
དྲན་ནས་ཕངས་སེམས་ཤིག་ཤར་བ་ལས། ཕྱག་གཉིས་
གཡབ་མཛད་དེ་ཐལ་མོ་སྦྱར་བའི་ཁ་ཕྱེས་ཏེ། གོད་
ཉམས་མེད་པར་གནང་ནས་ཁྱོད་ཕངས་ན་སླར་ཡོད་

དོ། །ང་ལ་གསེར་གྱིས་དགོས་པ་མེད། དགོས་ན་འདི་
དག་ཐམས་ཅད་གསེར་གླིང་ཡིན་གསུངས། ཞབས་ས་ལ་
བརྡབ་པས་ས་གཞི་ཐམས་ཅད་གསེར་དུ་སོང་ངོ། ། །དེ་
ནས་བུ་ཆོས་ཀྱི་བློ་གྲོས་སླེབ་པ་ལ་སྣ་ལེན་བྱེད་གསུངས།
ནམ་མཁའ་ལ་ལྟ་སྟངས་མཛད་དེ་གཟིགས་པས། ཉ་རོ་
སོ་མ་ཆེ་ལ་ཡིད་དུ་འོང་བ་ཞིག་བབས་བྱུང་བས་འདི་
ཁྱོད་ཀྱིས་བཤོས་ཤིག་གསུངས། བཤས་པའི་ནང་ནས་ཤ་
ལྔ་བདུད་རྩི་ལྔ་ལ་སོགས་ཏེ། ཚོགས་དང་མཆོད་པའི་ཡོ་
བྱད་བཟང་ཞིང་གྱ་ནོམ་པ་དཔག་ཏུ་མེད་པ་དང། (༣༢ན)
ལྷའི་སྐུ་རྣམས་བྱུང་བས་བླ་མ་ཡི་དམ་མཁའ་འགྲོ་ཆོས་
སྐྱོང་མཆོད་པས་མཉེས་པར་བྱས། དཔོན་སློབ་གཉིས་
ཀྱིས་ཀྱང་ཐུགས་དགྱེས་བཞིན་རོལ་ཚེ། མར་པས་ཆོས་
ཀྱིས་གསོལ་བ་བཏབ་པས། ནཱ་རོ་པའི་ཞལ་ནས་ཁྱོད་
འདིར་ཏཻ་ལོའི་ཐུགས་རྗེས་བཀུག་པ་ཡིན། ང་ལ་ཏཻ་ལོའི་
ལུང་བསྟན་ཡོད་པས་གདམས་ངག་ཕུ་ལ་ཧ་རིར་བྱ་
གསུངས། ལུང་བསྟན་གསུང་དུ་གསོལ་ཞུས་པས།
༈ རང་གྲོལ་ཡེ་ཤེས་ཉི་མ་ཡིས། །ཕུ་ལ་ཧ་རིའི་དགོན་

པ་རུ། །བྷོ་ཊའི་མ་རིག་མུན་པ་སེལ། །ཡེ་ཤེས་སྣང་བས་
ཁྱབ་པར་གྱིས། །གསུང་བ་ཡོད་གསུངས། དཔོན་སློབ་
གཉིས་ཕུ་ལ་ཧ་རིར་བྱོན་པའི་ལམ་བར་ལ། མཁའ་འགྲོ་
རྣམས་ཆོས་ལ་འཁྲེན་པའི་བགེགས་དང་ཆོ་འཕྲུལ་ཆེན་
པོ་བྱུང། སྤྱིར་གྱི་མར་པ་བླ་མའི་སྔ་ཕྱི་གང་ལ་བྱོན་རུང་
འཇིགས་སྣང་ཆེན་པོ་ཤར་ཞིང། ཁྱད་པར་དུ་ཕུ་ལ་ཧ་
རིར་ཕེབས་པ་དང་ཆེར་སོང་སྟེ། རྗེ་བཙུན་བདག་ལ་
སྐྱབས་སུ་གསོལ། ཞེས་བསྐོར་བ་བྱས་གསོལ་བ་བཏབ་
པས། མཁའ་འགྲོ་དང་བགེགས་རྣམས་ཀྱིས་འཇིགས་པའི་
གཟུགས་དངོས་སུ་བསྟན་ནས་མར་པ་འཛིན་དུ་བྱུང་བ་
ལ། མར་པས་ཀྱང་རི་བྲག་ལ་སྤྲིན་གྱི་གསེབ་ལ་བྱོན་པ་
ལྟར། ཐོགས་རྡུགས་མེད་པར་རྗེས་ནར་མར་བྱོན་པའི་ཕྱི་
བཞིན་བགེགས་རྣམས་ཀྱིས་ཀྱང་དེད་པའི་ཚེ། ནཱ་རོ་པ་
རང་གིས་སྐྱོབ་ནུས་རུང། བླ་མས་ལུང་བསྟན་བདག་གི་
བུ། །སྣོད་ལྡན་མར་པ་བློ་གྲོས་ལ། །མཁའ་འགྲོའི་མིང་ཅན་
བདུད་མོ་རྣམས། །བར་ཆད་རྩོམ་པས་བྱིན་གྱིས་རློབས། །
ཞེས་ཏཻ་ལོ་པ་ལ་གསོལ་བ་བཏབ་པས། །ཏཻ་ལོའི་སྤྲུལ་པ་

མཚོན་ཆ་སྣ་ཚོགས་ཐོགས་པའི་ཁྲོ་བོ་དཔག་ཏུ་མེད་པ་
བྱུང་མ་ཐག །བགེགས་རྣམས་མར་པའི་ཕྱི་བཞིན་མ་ཐར་
ཞིང། ཁྲོ་བོ་རྣམས་ཀྱི་གཟི་བརྗིད་མ་བཟོད་པར་ཕྱོགས་
བཅུར་བྲོས་པའི་ཕྱི་བཞིན། ཁྲོ་བོ་རྣམས་ཀྱིས་ཀྱང་དེད་
པའི་རྗེས་བྲག་གི་གསང་བར་ནར་མར་བྱུང་ཞིང། དེ་དུས་
མར་པས་ཀྱང་འོད་དང་སྤྲིན་ཕུང་གི་གསེབ་ནས་ཏཻ་ལོའི་
སྐུ་ཕྱེད་ཙམ་གཟིགས། དེ་གཟིགས་(༣༢བ)པས་དགྱེས་ཏེ་
བྲོ་འཁྲབ་པས། བྲག་གི་ཁོང་གསེང་དུ་རྗེ་མར་པའི་ཞབས་
རྗེས་གཉིས་དང། བགེགས་རྣམས་བྲོས་པའི་རྗེས་བྱུང་བ་
ཡང་ཕུ་ལ་ཧ་རི་ན་མངོན་གྱུར་དུ་ཡོད་དོ། །ཁྲོ་བོ་རྣམས་
ཀྱིས་བགེགས་བཏུལ་བའི་ཚེ་མཁའ་འགྲོ་རྣམས་སྐྲག་ནས་
ཐལ་མོ་སྦྱར་ཏེ། འཇིགས་པའི་སྐུ་ལ་འཇིགས་པའི་གསུང། །
འཇིགས་པའི་མཚོན་ཆ་ལེགས་བསྣམས་པའི། །འཇིགས་
ཆེན་སྐུ་ལ་སྐྱབས་སུ་མཆི། །བདག་ཅག་གནོད་སྐྱེལ་མ་
ལགས་ཀྱི། །ཟླ་བ་གཉིས་ཤར་ཚུལ་དུ་ནི། །ཤིང་རྟ་ཆེན་
པོའི་རྟ་བསྐྱོན་ནས། །རྗེ་བཙུན་དཔལ་ལྡན་ནཱ་རོ་པ། །ལུང་
བསྟན་རང་གྲོལ་མཁའ་སྤྱོད་བསུ། །ཟེར་ནས་མི་སྣང་

བར་གྱུར་ཏོ། །དེ་ནས་ཇོ་བོ་ནཱ་རོ་པ་ལ། རྗེ་མར་པས་སྤྱིར་
གྱི་སྙན་བརྒྱུད་ཞུ། ཁྱད་པར་འཕོ་བ་གྲོང་འཇུག་ཞུ་ཞུས་
པས། གྲོང་འཇུག་ཞུ་བ་ཁྱོད་རང་དྲན་ནམ། ཁྱོད་ལ་ལུང་
བསྟན་བྱུང་གསུངས་པས། འདི་བདག་ལ་ལུང་བསྟན་
བྱུང་བའང་མ་ལགས། །བདག་རང་དྲན་པའང་མ་ལགས།
བདག་ལ་ཐོས་པ་དགའ་ཞེས་བྱ་བའི་སློབ་མ་ཞིག་ཡོད་
པ་དེ་ལ་མཁའ་འགྲོའི་ལུང་བསྟན་བྱུང་བ་ལགས་ཞུས་
པས། ངོ་མཚར་ཆེ། བོད་མུན་པའི་གླིང་ན་སྐྱེས་བུ་གངས་
ལ་ཉི་མ་ཤར་བ་འདྲ་བ་ཡང་ཡོད་པ་འདུག་གསུངས།
ཕྱག་གཉིས་དབུའི་གཙུག་ཏུ་ཐལ་མོ་སྦྱར་ནས། བྱང་
ཕྱོགས་མུན་པའི་སྨག་རུམ་ན། །གངས་ལ་ཉི་མ་ཤར་འདྲ་
བའི། །ཐོས་པ་དགའ་ཞེས་བྱ་བ་ཡི། །སྐྱེས་བུ་དེ་ལ་ཕྱག་
འཚལ་ལོ། །ཞེས་གསུངས་ཤིང། སྤྱན་བཙུམས་ནས་དབུ་
གུག་གུག་པ་ལན་གསུམ་མཛད་པས། རྒྱ་གར་གྱི་རི་དང།
ཤིང་རྩེ་རྣམས་ཀྱང་མགོ་གུག་གུག་པ་ལན་གསུམ་བྱུང་
ཞིང། དུས་ད་ལྟའི་བར་དུ་ཡང་ཕུ་ལ་ཧ་རིའི་རི་དང་ཤིང་
རྣམས་བོད་ཀྱི་ཕྱོགས་ལ་མགོ་གུག་སྟེ་ཡོད་པར་གདའ།

་བ
དེ་ནས་ཁྱོད་ལ་སྔར་སུ་ལའང་མ་གྲགས་པའི་ཁྱད་ཆོས།
བདེ་མཆོག་མཁའ་འགྲོ་སྙན་བརྒྱུད་ཀྱི་ཆོས་སྟེར་བ་ཡིན་
གསུངས་ནས། བདེ་མཆོག་དྲུག་ཅུ་རྩ་གཉིས་དང། བཅུ་
གསུམ་མ། ལྷ་ལྔ་མ། ལྷན་སྐྱེས་(༣༣ན)རྣམས་ཀྱི་དབང་
རྡུལ་ཚོན་གྱི་དཀྱིལ་འཁོར་ལ་བརྟེན་ནས་བསྐུར། ཡུམ་རྡོ་
རྗེ་ཕག་མོ་ལྷ་མོ་བཅོ་ལྔ་མ། བདུན་མ། ལྔ་མ། ལྷན་ཅིག་
སྐྱེས་མ་རྣམས་ཀྱི་དབང་སིན་དྷུ་རའི་དཀྱིལ་འཁོར་ལ་
བརྟེན་ནས་བསྐུར། བླ་མའི་སྐུ་གསུང་ཐུགས་ཀྱི་དཀྱིལ་
འཁོར་ལ་བརྟེན་ནས་བརྡའི་དབང་དང། གདམས་ངག་
རྣམས་རྫོགས་པར་གནང་ནས། ཁྱད་ཆོས་ཀྱི་གདམས་
ངག་འདི་ལ་ལྟོས་ན་ཁྱོད་ལ་སྔར་བྱིན་པའི་གདམས་པ་
རྣམས་ཕྱི་ཤུན་གྱི་ཚུལ་དུ་ཡོད་ཅིང། ཡང་སྙིང་དུ་གྱུར་
པའི་མཆོག་གི་གདམས་པ་འདི་བརྒྱུད་པ་བཅུ་གསུམ་མ་
རྫོགས་བར་དུ་གཅིག་བརྒྱུད་ཀྱི་བཀའ་རྒྱས་ཐོབ་ལ། ཐོས་
ཕྲིན་
པ་དགའ་ཞེས་བྱ་བའི་གདུལ་བྱ་དེ་ལ་བྱིན་ཅིག
ལས་དར་རྒྱས་སུ་འགྱུར་བ་ཡིན། སྔར་དང་ཁྱད་འདུག་
གམ་མི་འདུག་གསུངས་པས། མར་པའི་ཐུགས་ལ་སྤྱིར་

གཤིས་ཀྱི་བཞུགས་ཚུལ་ཁྱད་མི་འདུག་སྟེ། དེ་མངོན་དུ་
བྱེད་པའི་ཐབས་ཟབ་མི་ཟབ་དང། ཡིད་ཆེས་དང་ཉམས་
མྱོང་དཀའ་ཚེགས་མེད་མངོན་དུ་བྱེད་པ་མྱུར་མི་མྱུར་ལ་
ཡིན་མིན་གྱི་ཁྱད་འདུག་ཅིང། ཁྱད་པར་བསྲེ་འཕོ་སྐོར་
གསུམ་དང། བསྲེ་བ་རོ་སྙོམས་གཉིས་ཀུན་ལ་མེད་པའི་
ཁྱད་ཆོས་གཅིག་ཤེས་ཀུན་གྲོལ། གཅིག་ཆོག་རྒྱལ་པོར་
འདུག་པས། འདི་དང་པོ་ནས་གནང་བས་ཆོག་པ་ལ་
སྙམ་པ་ཐུགས་ལ་ཤར་ཞིང། ཤར་བ་ལྟར་ཞུས་པས། སྤྱིར་
གྱི་ཁྱོད་ཡོང་ཐེངས་སྔ་མ་གཉིས་ལ་འདི་སྟེར་བའི་དུས་
ལ་མ་བབ་པས་མ་བྱིན་པ་ཡིན་ཞིང། ཁྱད་པར་ཆོས་ཕྱིར་
དཀའ་བ་མ་སྤྱད་ན་ཆོས་ལ་དཀོན་མཐོང་རྩིས་མེད་པས་
ཉམས་སུ་ལེན་མི་ནུས། རྒྱ་ལ་ཉམས་ལེན་བྱེད་བློ་བྱས་
རུང་ཡོན་ཏན་རྒྱུད་ལ་མི་སྐྱེ་བ་ཡིན། ངས་སྔར་བཤད་
པའི་ཏཻ་ལོའི་དྲུང་དུ་དཀའ་ཆེན་བཅུ་གཉིས། དཀའ་ཕྲན་
བཅུ་གཉིས་རྣམས་ཆོས་འདིའི་ཕྱིར་ལུས་སྲོག་གི་ཐོག་ཏུ་
སྤྱད་ནས་ཞུས་ཤིང་བསྒོམས་པས། ད་ལྟ་སྣང་བ་ལ་རང་
དབང་ཐོབ་ཕྱིར་ཡུལ་ཉི་ཤུ་རྩ་བཞི་སོགས་སངས་རྒྱས་

ཀྱི་ཞིང་གང་དུ་ཕྱིན་རུང། དཔའ་བོ་མཁའ་འགྲོའི་ཚོགས་
གྲལ་དུ་ཆུད་ཅིང། རེས་འགའ་ཚོགས་ཀྱི་གཙོ་བོར་ཡང་
(༣༣བ)གྱུར་པ་ཡིན། ཁྱེད་རང་གིས་ཀྱང་དཀའ་ཚེགས་
ཆེན་པོས་གསེར་བསྒྲུབས་ནས། ལམ་བར་གྱི་འཇིགས་པ་
ལ་མ་བསམ་པར་ཆོས་ཕྱིར་དཀའ་བ་སྤྱད་པས། ཏཻ་ལོས་
ཆོས་འདིའི་སྣོད་དང་སྐལ་བར་ལྡན་པ་གཟིགས་ནས། ང་
ལ་ལུང་བསྟན་གནང་བ་ཡིན། ངས་ཁྱོད་ལ་བརྩེ་བས་མ་
བཟོད་པར་ཆོས་འདི་སྟེར་དགོས་སྙམ། ད་ལན་འདིར་
སླེབས་པའི་རྟེན་འབྲེལ་སྣ་ཚོགས་བསྒྲིགས། མཁའ་འགྲོ་
ཆོས་སྐྱོང་ལ་བཅོལ་དམ་དང་བསྐུལ་མ་བྱས་ནས་བསླབ་
པ་ལ། བརྒྱུད་པ་ལ་བྱིན་རླབས་འཇུག་ཕྱིར་མྱུར་དུ་མ་
འཕྲད་པས་དཀའ་བ་སྤྱད་དུ་བཅུག་པ་ཡིན་གསུངས། དེ་
དུས་བདེ་མཆོག་གི་དབང་གདམས་ངག་རྣམས་གནང་
བ་ཡིན་རུང། མར་པའི་རྒྱུན་གྱི་ཡི་དམ་དགྱེས་པ་རྡོ་རྗེ་
ཡིན་པས། དཔལ་ནཱ་རོ་པའི་ཐུགས་ལ། བོད་ཀྱི་མར་པ་ལོ་
ཙཱ་འདི་ང་ལ་ཤིན་ཏུ་མོས་ཕྱིར་གསེར་ཁྱེར་ནས་འདིར་
ཡང་ཡང་བྱུང་བར་སྙིང་རྗེ་ནས། འདི་ལ་རྒྱུད་འཛིན་

སོགས་ཀྱི་རྟེན་འབྲེལ་ཅི་འདུག་ལྟས་མཐུན་པར་ལུང་
བསྟན་བྱ་དགོས་དགོངས་ནས་རྗེ་མར་པ་ལ། དཔལ་
ནཱ་རོ་པས་ཚོགས་འཁོར་ཞིག་གནང། དེའི་ནུབ་དྲུང་དུ་
གཟིམས་པའི་ཐོ་རངས་པཎ་ཆེན་ནཱ་རོས། དགྱེས་པ་རྡོ་
རྗེ་ལྷ་དགུའི་དཀྱིལ་འཁོར་རྟེན་དང་བརྟེན་པར་བཅས་
པ་ནམ་མཁར་ཁྲ་ལྷམ་མེར་སྤྲུལ་ནས། བུ་མར་སྟོན་ཆོས་
ཀྱི་བློ་གྲོས་མ་ཉལ་བར་ཡར་ལོངས་དང། ནམ་མཁའ་ལ་
ཁྱོད་རང་གི་ཡི་དམ་དགྱེས་པ་རྡོ་རྗེ་སྤྲུལ་པའི་ལྷ་དགུ་
ཡང་ཕེབས་འདུག་པས། ཁྱོད་ང་ལ་ཕྱག་འཚལ་ལམ། ཡི་
དམ་ལ་ཕྱག་འཚལ་གསུངས་པས། མར་པས་ཡི་དམ་རྟེན་
དང་བརྟེན་པར་བཅས་པ་ཁྲ་ལམ་མེར་འདུག་པ་ལ་ཕྱག་
བཙལ་བས། ནཱ་རོའི་ཞལ་ནས།
༈ བླ་མ་མེད་པའི་གོང་རོལ་ན། །སངས་རྒྱས་བྱ་བའི་
མིང་ཡང་མེད། །བསྐལ་པ་སྟོང་གི་སངས་རྒྱས་ཀྱང། །བླ་
མ་དག་ལ་བརྟེན་ཏེ་བྱུང། །བྱ་བ་ལགས། འདི་དག་ཁོ་བོའི་
སྤྲུལ་པ་ཡིན་གསུངས། ཡི་དམ་བླ་མའི་ཐུགས་ཀར་ཐིམ་
སྟེ་སོང། དེའི་རྟེན་འབྲེལ་གྱི་གནད་ཀྱིས་ད་ཁྱོད་ལ་མི་

བརྒྱུད་རིང་པོ་མི་ཡོང་ཞིང། ། རྟེན་འབྲེལ་དེ་ཡང་སེམས་
ཅན་གྱི་སྐལ་བ་ཡིན། ཆོས་བརྒྱུད་སངས་རྒྱས་ཀྱི་བསྟན་
(༣༤ན)པ་ནམ་གནས་ཀྱི་བར་དུ་ཡོད་པས་དགའ་བར་
གྱིས་ཤིག་གསུངས་པས། མར་པའི་ཐུགས་ལ། ངས་སྔར་
ཐོས་བསམ་དེ་ཙམ་ཞིག་བྱས་པ་ལ། ཡི་དམ་བས་བླ་མ་
མཆོག་ཏུ་བསྟན་པ་ཁོ་ན་མཐོང་ཞིང་ཐོས། བསྒོམ་པའི་
ཚེ་ཡང་བླ་མ་ཡི་དམ་གྱི་དབུ་གཙུག་ཏུ་བསྒོམ་ཞིང་ཡོད།
ཁ་སང་བླ་མ་འཚོལ་བའི་ཚེ་ཡང་ཡི་དམ་དགྱེས་པ་རྡོ་རྗེ་
ཙན་དན་སྡོང་པོའི་རྩེ་ལ་བཞུགས་པ་དང་མཇལ་རུང།
དེས་མ་ཚིམ་པར་བླ་མ་བཙལ་བ་ཡིན་པ་ལ། ད་ལན་
དེ་ལྟར་ཡོང་བ་དེ་ངའི་སྔོན་ལས་ཡིན་དགོངས་ཐུགས་
འབྱུང་ཞིང། སྐྱོ་བའི་ཉམས་ཆེན་པོ་ཡོད་པའི་ཚེ་མནལ་
ལྟས་ངན་པ་ཡང་བྱུང། དེ་དང་མཐུན་པར་སྐུ་ལ་རྒྱ་
ཚད་ཀྱི་བྲོ་ཚལ་བས་འགྲོང་ལ་ཁད་པ་བཅུ་གསུམ་དང།
རླུང་གིས་ཁྱེར་ཏེ་གྲོངས་ཐེངས་ཀྱང་གསུམ་བྱུང་བའི་
བར་ལ། དཔལ་ནཱ་རོ་པའི་ཞལ་ནས་སྙན་བརྒྱུད་ཀྱི་ཆོས་
འདི་བཀའ་གཉན་པས་བདུད་ཀྱི་བར་ཆད་ཀྱི་རྣམ་པར་

འདུག་སྟེ། ཁྱོད་ང་དང་སངས་རྒྱས་ཀྱི་བསྟན་པ་ལ་གཅེས་
པས། ངས་ཀྱང་དཀོན་མཆོག་ལ་གསོལ་བ་འདེབས། ཁྱོད་
ལ་བདུད་ཀྱི་གནོད་པ་ཙམ་ཞིག་དཀོན་མཆོག་གིས་ཀྱང་
སྐྱོབ་པ་ལ་བརྩོན་པར་མཛད་པས། ཚེ་ལ་བར་ཆད་མི་
ཡོང་བའི་ཁག་ངས་ཐེག །ཁྱོད་རང་མྱོང་འགྱུར་གྱི་ལས་
ངན་འཛད་པའི་ཐབས་སུ་ནད་དཀོན་མཆོག་གི་ཐུགས་
རྗེར་ཤེས་པ་གྱིས་ལ། སེམས་ཅན་ལ་བྱམས་སྙིང་རྗེ་དང་
ཉམས་ལེན་གྱི་དྲན་པ་དང་མ་བྲལ་བ་གྱིས་གསུངས་ནས་
ཐུགས་བརྩེ་བས་རྗེས་སུ་བཟུང་བའི་ཚེ། མར་པས་བདག་
ཤི་རུང་གསོན་རུང་དཀོན་མཆོག་གི་ཐུགས་རྗེར་ཤེས་པ་
ལས་གཞན་མ་མཆིས་པས། འགྲོ་བ་ཀུན་ལ་བདག་ལྟར་
ཐུགས་རྗེས་བཟུང་དུ་གསོལ།། ཞེས་ཞུས་པས། ནཱ་རོ་པ་
མཉེས་སོ། །བསྙུང་བའི་བར་ལ་ཐུགས་མཉེས་པའི་མཆེད་
ལྕམ་རྣམས་ཀྱིས་ཀྱང་ཐུགས་དམ་སྲུང་འཁོར་མཛད་
ཅིང། ཡང་ཡང་བྱོན་ནས་གང་ཕན་གྱི་སྨན་དཔྱད་དང་
རིམ་གྲོ །དཀོན་མཆོག་ལ་གསོལ་གདབ་རྣམས་གང་བྱས་
པ་དྲག་གསུངས་པ་ལ། རིམ་གྲོ་བྱེད་པ་ལ་ཡོ་བྱད་ཐམས་

ཅད་བླ་མ་ལ་དམིགས་པ་མ་གཏོགས་ངས་(༣༤བ)བདག་
ཏུ་བཟུང་བ་གཅིག་ཀྱང་མེད། བླ་མའི་ཕྱག་རྫས་ངའི་
རིམ་གྲོར་བཏང་ན་ཉེས་པར་འགྱུར་བས་མི་བྱེད། སྨན་
དཔྱད་བོད་ཀྱི་སེམས་ཅན་རྣམས་ཀྱི་བསོད་ནམས་ཀྱིས་
མ་ཐུབ་ན་ང་འཆི་སྟེ་ཡོང། ཐུབ་ན་སྨན་དཔྱད་མེད་རུང་
ནད་ལས་གྲོལ་ཏེ་འོང་བས་མི་བྱེད། དཀོན་མཆོག་གསོལ་
གདབ་དཔལ་ནཱ་རོ་པས་བརྩེ་བས་སྐྱོང་བ་ལས་ལྷག་པ་
ཞིག་ཡོང་རྒྱུ་མེད་ཅིང། · བླ་མ་ལ་ནི་རྒྱུན་དུ་གསོལ་བ་
འདེབས་ཤིང་ཡོད། ཆོས་སྐྱོང་རྣམས་བསྟན་པ་བསྲུང་
མི་བསྲུང་ལ་རག་ལས་གསུངས། སྨན་དཔྱད་དང་རིམ་
ཅི་ཡང་མ་བྱས་རུང། བླ་མ་དང་མཆེད་ལྕམ་རྣམས་
ཀྱི་ཐུགས་རྗེས་བསྙུང་གཞི་ལས་གྲོལ་ལོ། །བསྙུང་བ་ལས་
གྲོལ་རུང། ཐུགས་སྐྱོ་བ་མ་སངས་པ་ལས། མཆེད་ལྕམ་
རྣམས་ཀྱིས་བསྙུང་བ་ལས་གྲོལ་བའི་གཏང་རག་གི་
ཐུགས་གསོས་ཤིང། དཔལ་ནཱ་རོ་པས་ཀྱང་བསྙུང་བ་ལས་
གྲོལ་བའི་གཏང་རག་གནང་ཞིང། དེའི་ཚེ་གདམས་ངག་
ཉམས་ལེན་གྱི་སྒོ་ནས་ཐུགས་གསོ་བའི་ཕྱིར། རྗེ་མར་པ་

ལ་ཆོས་དྲུག་དྲིལ་བ་རྡོ་རྗེའི་མགུར་འདི་གསུངས་སོ། །
རྗེ་བཀའ་དྲིན་ཅན་གྱི་ཞབས་ལ་འདུད༎བོད་ཡུལ་གྱི་
མར་པ་ལོ་ཙྪ་ཁྱོད། །།དལ་འབྱོར་ལུས་ཀྱི་ཕུང་པོའི་ཡིད། །
དབྱར་སྐྱོ་ཚེ་ན་འདི་སྐད་ལོ། །སེམས་ཀྱི་གནས་ཐབས་ལྟ་
བའི་གདེང༌། །ལུས་གྱི་གནས་ཐབས་སྒོམ་པའི་གནད། །ཕྱི་
ནི་སྒྱུ་མ་ལྷ་ཡི་སྐུ། །ནང་ན་རྩ་གསུམ་འཁོར་ལོ་བཞི། །འོག་
ན་ཨ་ཤད་ཙཎྜ་ལི། །སྟེང་ན་ཧཾ་ཡིག་རྣམ་པ་ཅན། །སྟེང་
འོག་རླུང་གི་འཁོར་ལོ་ནི། །སྲོག་རྩོལ་བུམ་ཅན་ཉམས་
ལེན་གྱིས། །བར་ན་བདེ་སྟོང་གསལ་བའི་ཉམས། །མིང་
ཡང་གཏུམ་མོའི་གདམ་ངག་ཟེར། །རླུང་གནད་དུ་ཆུད་
དམ་ལོ་ཙྪ་བ། །ཕྱི་ན་སྣང་བ་སྒྱུ་མ་ཙམ། །ནང་ན་ཉམས་
མྱོང་སྨྲར་མ་བཏུབ། །ཉིན་མཚན་སྣང་བ་སྤྲུལ་པའི་སྐུ། །
མིང་ཡང་སྒྱུ་ལུས་ཀྱི་གདམ་ངག་ཟེར། །ཞེན་པ་ལོག་གམ་
ལོ་ཙྪ་བ། །རྨི་ལམ་ཉམས་ཀྱི་འཁྲུལ་པའི་དུས། །མགྲིན་
པར་ཨོཾ་ཡིག་འོད་ཟེར་ཅན། །དྲན་འདུན་བག་ཆགས་ཀྱི་
འཚམས་སྦྱོར་ལས། །སྐྱེས་པ་རྨི་ན་ཕོ་འདྲེ་ཟེར། །བུད་མེད་
རྨི་ན་མོ་འདྲེ་ཟེར། །བྱོལ་སོང་རྨི་(༣༥ན)ན་ཀླུ་རུ་འཛིན། །

དགའ་བ་རྨི་ན་སེམས་དཔངས་བསྐྱེད། །མི་དགའ་རྨི་ན་
སྙིང་མི་དགའ། །འདྲེ་སེམས་ཀྱི་རྩ་བར་མ་ཤེས་ན། །རྣམ་
རྟོག་གི་འདྲེ་ལ་ཟད་པ་མེད། །བཟང་ངན་རང་གྲོལ་སྟོན་
པའི་དོན། །མིང་མང་སེམས་ཀྱི་གདམ་ངག་ཟེར། །རང་
བཞིན་ཤེས་སམ་ལོ་ཙྪ་བ། །གཉིད་དང་རྨི་ལམ་བར་ཞིག་
ན། །གཏི་མུག་ཆོས་སྐུའི་ངོ་བོ་ཅན། །བརྗོད་མེད་འོད་
གསལ་བདེ་བའི་ཉམས། །རྗེས་ལ་འོད་གསལ་རྒྱ་ཡིས་
ཐེབས། །རྨི་ལམ་འོད་གསལ་མཐུག་པོ་ཉིད། །མིང་ཡང་
འོད་གསལ་གྱི་གདམ་ངག་ཟེར། །སེམས་སྐྱེ་མེད་དུ་རྟོགས་
སམ་ལོ་ཙྪ་བ། །སྒོ་བརྒྱད་འཁོར་བའི་དཀར་ཁུང་ཅན། །སྒོ་
གཅིག་ཕྱག་རྒྱ་ཆེན་པོའི་ལམ། ། སྒོ་བརྒྱད་གཅད་ནས་སྒོ་
གཅིག་འབྱེད། །སེམས་ཀྱི་མདར་ལ་རླུང་གི་གཞུ། །ཧིག་གི་
རྒྱུད་ཀྱིས་རབ་བསྐུལ་ནས། །རྣམ་ཤེས་ཚངས་པའི་ལམ་
ནས་འཕེན། །མིང་ཡང་འཕོ་བའི་གདམ་ངག་ཟེར། །རླུང་
དུས་སུ་ཁེགས་སམ་ལོ་ཙྪ་བ། །རང་ལུས་དུས་ཀྱི་ཚད་
ཕེབས་ལ། །གཞན་ལུས་མཚན་ལྡན་དམ་པའི་ཡུལ། །བར་
ན་ཡིག་འབྲུ་རླུང་གི་རྟ། རྟེན་འབྲེལ་རླུང་གི་འཁོར་ལོ་

ཡིས། །རང་ལུས་ཁང་སྟོང་བཞིན་དུ་བོར། །གཞན་ལུས་
སྤྲུལ་སྐུའི་ངོ་བོ་ཅན། །མིང་ཡང་གྲོང་འཇུག་གི་གདམ་
ངག་ཟེར། །རླུང་ལས་སུ་རུང་ངམ་ལོ་ཙྪ་བ། །རྨི་ལམ་དུས་
ཀྱི་ཤེས་པ་དེ། །བར་དོའི་སེམས་དང་བསྲེ་དགོས་པས། །
ལོངས་སྤྱོད་རྫོགས་སྐུའི་ངོ་བོ་ཅན། །དག་དང་མ་དག་
གཟུགས་སྐུ་གཉིས། །བར་དོའི་དུས་སུ་ཟིན་ཡང་འཚལ། །
རྨི་ལམ་བར་དོ་བསྲེ་འཕོའི་གནད། །མིང་ཡང་བར་དོའི་
གདམ་ངག་ཟེར། །བར་དོ་འབྱོངས་སམ་ལོ་ཙྪ་བ། །ལར་
ཕྱི་ནང་གི་ཆོས་ལ་ཐོས་པ་དགོས། །གོ་བས་མཐའ་གཉིས་
སྤོང་བ་ཡིན། །ཡིན་མིན་གྱི་སྒྲོ་དྭོགས་ཆོད་ཙ་ན། །གོལ་ས་
མེད་པའི་ལམ་ཅིག་ཡིན། །ལམ་དེ་ལ་སྐྱོ་བ་ག་ལ་ཡོད། །
ཅེས་གསུངས་པ་དེ་ཐུགས་ལ་ཤིན་དུ་འཇགས་པར་གྱུར་
པས། སྐྱོ་བ་སངས་ཤིང་ཕྱིས་ཀྱང་བླ་མ་དྲན་པ་སོགས་
ཐུ ག ས ་ན མ ་ངེ ས ་པ ར ་དུ ་འབྱུང་བའི་ཚེ་གསུང་བར་
གདའ། རྗེ་མར་(༣༥བ)པ་བསྙུང་བ་ལས་གྲོལ་ཞིང་ཐུགས་
སྐྱོ་བ་སངས་པའི་ཚེ། ནཱ་རོའི་ཞལ་ནས་དམངས་ཀྱི་རྣལ་
འབྱོར་བདུན་ལས། ཁྲུས་ཀྱི་རྣལ་འབྱོར་ལ་འགྲོ་གསུང་

བའི་ཞབས་ཕྱིར་ཕྱིན། ཡན་ལག་བརྒྱད་ལྡན་གྱི་རྫིང་བུར་
མར་པས་ཀྱང་ཁྲུས་མཛད་ཚེ། སྐུ་ལ་བསྲུང་བ་ཟབ་མོ་
ཞིག་ཡོད་པ་དེ་བཀྲོལ་ནས་བཞག་པ་ཁྭ་ཏས་ཁྱེར་སོང་
བ། ནཱ་རོ་བས་མི་མ་ཡིན་གྱི་བར་ཆད་རྩོམ་པར་དགོངས་
ནས། ལྟ་སྟངས་དང་བཅས་སྡིགས་འཛུབ་མཛད་པས།
བྱ་རེངས་ཏེ་ནམ་མཁའ་ནས་ལྷུང་བྱུང་བ་ལས། བསྲུང་
འཁོར་བཞེས་ཏེ་མར་པ་ལ་གནང་ནས་ད་ཕྱིན་བར་ཆད་
བདུད་ལས་རྒྱལ་བ་ཡིན་ནོ་གསུང༌། དེ་ནས་དཔལ་ནཱ་
རོ་བ་ཆེན་པོས། མར་པ་ཆོས་ཀྱི་བློ་གྲོས་འདི་ངའི་རྒྱལ་
ཚབ་ཏུ་བཀོད་པ་ཡིན་གསུང༌། རྫོངས་ཀྱི་ཚོགས་མཆོད་
བཤམས་པའི་གྲལ་དུ་བཀའ་ལུང་གནང་བ་ནི། ལོ་ཙྪ་བ་
ཁྱོད་ལ་ངས་སྔར་ངོ་སྤྲད་པ་ལྟར། ཕུང་པོ་ལྔ་རིགས་ལྔ།
ཉོན་མོངས་པ་ལྔ་ཡེ་ཤེས་ལྔར་གདོད་ནས་གནས་པ་ངོ་
འཕྲོད་ཕྱིར། ངོ་བོ་ལ་སྤང་བླང་མེད་པས། སྣང་སྲིད་ཀྱི་
ཆོས་ཐམས་ཅད་རྒྱལ་བ་རིགས་ལྔའི་ངོ་བོར་གྱུར་ཅིང་།
དེ་དག་ཆོས་ཉིད་འགག་མེད་དུ་ཤར་བའི་རང་རྩལ་དུ་
ཤེས་པས། ཟུང་འཇུག་ཏུ་མ་གྱུར་པའི་ཆོས་གཅིག་ཀྱང་

མེད་ཕྱིར། ཆོས་ཉིད་ཀྱི་ཀློང་དུ་ཉམས་སུ་ལེན་པ་ལ་
ཐོགས་རྡུགས་མེད་པ། དཔེ་ནམ་མཁའ་ལ་བྱ་འཕུར་བ་
ལྟ་བུ་ཡིན་ཞིང༌། དེ་རྟོགས་པའི་ཆོས་འཁོར་གྱི་བསྟན་
པ་འཁོར་ལོ་བསྒྱུར་བའི་རྒྱལ་པོ་ལྟ་བུ་མངོན་དུ་གྱུར་པ་
ཡིན་པས། ལུང་གི་ཆོས་འཁོར་གྱི་བསྟན་པ་རྒྱལ་སྲིད་
རིན་ཆེན་སྣ་བདུན་ལྟ་བུ་ཤུགས་ལ་འཛིན་པར་འགྱུར་
བས། སྤྱིར་ཁྱོད་ཀྱིས་སངས་རྒྱས་ཀྱི་བསྟན་པ་མདོ་སྔགས་
གཉིས་ཀའི་ལུང་རྟོགས་གྱི་སྒོ་ནས་འཛིན་ཅིང༌། བྱེ་བྲག་
ཏུ་གསང་སྔགས་ཀྱི་བསྟན་པ་ལུང་རྟོགས་གཉིས་ཀ་ཉིན
མོར་བྱེད་པར་འགྱུར་ཞིང་། ཁྱོད་ཀྱི་ཚེ་འདིའི་རིགས་རྒྱུད་
ཆད་དེ། ཆོས་བརྒྱུད་ཆུ་བོའི་གཞུང་ལྟར་སངས་རྒྱས་ཀྱི་
བསྟན་པ་ནམ་གནས་ཀྱི་བར་དུ་གནས་(༣༦ན)པར་འགྱུར་
ལ། མ་དག་པའི་གང་ཟག་འགའ་ཞིག་གི་སྣང་ངོར། ཁྱོད་
ཚེ་འདིའི་འདོད་ཡོན་ལ་མངོན་ཞེན་རྡོ་ལ་རི་མོ་བྲིས་པ་
བཞིན་དུ་འགྱུར་མི་སྲིད་ཅིང་བརྟན་བརྟན་དང་ཆེ་ཆེ་
འདྲ་པོ་ཞིག་སྣང་རུང༌། ཁྱོད་རང་གི་ངོ་ཐོག་ན་ཆོས་ཉིད་
དུ་ངོ་འཕྲོད་འདུག་པས། སྦྲུལ་ལ་མདུད་བོར་བ་བཞིན་

འཁོར་བ་རང་གྲོལ་དུ་འབྱུང་ལ། མ་འོངས་པའི་སློབ་རྒྱུད་
ཐམས་ཅད་ཀྱང་སེང་གེ་དང་ཁྱུང་གི་ཕྲུ་གུ་བཞིན་དུ་ཇེ་
བཟང་བཟང་ལ་འགྲོ་བ་ཡིན་ཞིང་། རང་རེ་གཉིས་ཚེ་
འདིར་བརྩེ་གདུངས་ནང་མཐུན་པས་འོད་གསལ་གྱི་ངང་
ལ་འདུ་འབྲལ་མེད་ལ། ་མ་ཡང་དག་པ་མཁའ་སྤྱོད་
ཀྱི་གནས་སུ་ངས་བསུ་སྟེ། །བྲལ་མེད་དུ་འགྲོགས་པར་
འགྱུར་བས་དགའ་བར་གྱིས་ཤིག །ཅེས་གསུངས་པས།
མར་པས་ཆོས་བརྒྱུད་ལ་དར་རྒྱས་ཡོང་བའི་ལུང་བསྟན་
ཐུགས་རྗེས་བཟུང་། མཐར་ཐུག་མདོ་སྔགས་གཉིས་ཀྱི་ལྟ་
བ་རྟོགས་པ་ལ་ཁྱད་མི་འདུག་པས། གཉིས་ཀའི་རྟོགས་
པ་དང་ལུང་གི་བསྟན་པ་འཛིན་རུང༌། རྣམ་པ་ཀུན་སྦྱོར་
སོ་ཐར་ཉན་ཐོས་ཀྱི་ཆ་ལུགས་ཅན་མི་ཡོང་ལགས་པས།
བདག་ལ་དར་མ་མདོ་སྡེ་ཞེས་བྱ་བ་གཅིག་གིས་ཐོག་
དྲངས་ཤ་ནས་ཆད་པའི་བུ་བདུན་ཡོད་རུང་རིགས་རྒྱུད་
འཆད་ན། མི་འཆད་པའི་ཐབས་ཀྱི་བཀའ་ལུང་གནང་
དུ་རུང་ལགས་སམ། ཞེས་ཞུས་པས། པཎ་ཆེན་ནཱ་རོ་པའི་
ཞལ་ནས། མ་འོངས་པ་ན་ཁྱོད་ཀྱི་ཆོས་བརྒྱུད་ལ་ཕྱི་ཉན་

ཐོས་ཀྱི་རྣམ་པ་ཅན་ལ། ནང་ཐེག་ཆེན་གྱི་དོན་རྟོགས་
པའི་སར་གནས་ཀྱི་སེམས་དཔའ་འཁོར་བཅས་ཡང་མང་
པོ་འབྱུང་ཞིང༌། གཞན་ཆ་ལུགས་ངེས་མེད་ཀྱིས་སྒྲུབ་
བརྒྱུད་ཀྱི་བསྟན་པ་དར་རྒྱས་སུ་བྱེད་པར་འགྱུར་ལ། བུ་
བདུན་གྱིས་མི་ཚད་སྟོང་ཡོད་རུང་། རིགས་བརྒྱུད་ཡོང་
རིགས་སུ་མི་འདུག་ནའང་། འགྱོད་མེད་ཀྱི་ཐབས་ལ་ཕ་
བུ་ཀུན་ཡི་དམ་ལྷའི་བསྙེན་བསྒྲུབ་ཀྱི་མཚམས་དམ་པོའི་
ངང་ནས། མཁའ་འགྲོ་ཆོས་སྐྱོང་གི་ཚོགས་གཏོར་ལའང་
འབུངས་ཐོན། ཁྱོད་སྐྱེ་བ་སྔོན་ནས་སྦྱངས་པའི་ལས་འཕྲོ་
ཅན། སར་གནས་ཀྱི་སེམས་དཔའ་ཆེན་པོ་ཡིན་ཕྱིར།
འགྲོ་བ་(༣༦བ)མང་པོ་ལ་ཕན་ཐོགས་པ་འདུག་པས། བོད་
གངས་ཅན་གྱིས་གདུལ་བྱ་རྣམས་འདུལ་ཕྱིར་ངའི་རྒྱལ་
ཚབ་ཏུ་མངའ་གསོལ་བ་ཡིན་ནོ་གསུང༌། ཕྱག་གཡས་
མར་པའི་དབུ་ཐོག་ཏུ་གཞག་ནས། མ་འོངས་ལུང་བསྟན་
གྱི་མགུར་འདི་གསུངས་སོ། །
སྔོན་ཚུལ་བཞིན་སྦྱངས་པའི་ལས་འཕྲོ་ཅན། །གཉུག་
མའི་དོན་རྟོགས་རྣལ་འབྱོར་པ། །བོད་ཡུལ་གྱི་མར་པ་ལོ་

ཙྪ་ཁྱོད། །རིགས་ལྔ་བྱ་འཕུར་ཆོས་ཉིད་ཀློང་། །འཁོར་ལོ་
བསྒྱུར་རྒྱལ་རིན་ཆེན་འཛིན། །རིགས་བརྒྱུད་ནམ་མཁའི་
མེ་ཏོག་ལ། །ཆོས་བརྒྱུད་ཆུ་བོའི་གཞུང་དང་ལྡན། །ཞེན་པ་
རྡོ་ལ་རི་མོ་བཀྲ །འཁོར་བ་ཆུ་རིས་རང་ཡལ་འགྱུར། །བུ་
སེང་གེ་ཁྱུང་གི་ཕྲུག་གུ་བཞིན། །སློབ་མ་བས་ཀྱང་ཡང་
སློབ་བཟང་། །ཐེག་པ་ཆེན་པོའི་དོན་རྟོགས་ནས། །ལས་
ཅན་སྨིན་དང་གྲོལ་གྱུར་བའི། །སྐལ་ལྡན་གདུལ་བྱའི་རྒྱལ་
པོ་ཁྱོད། །ད་ནི་བོད་ཡུལ་དབུས་སུ་བྱོན། །བྱང་ཕྱོགས་ཁ་
བ་ཅན་གྱི་ལྗོངས། །སྤོས་ཀྱི་ཤིང་རྣམས་རྒྱས་པའི་ས། །སྨན་
སྣ་ཚོགས་སྐྱེ་བའི་རི་མགུལ་ན། །སྐལ་ལྡན་གདུལ་བྱ་སྣོད་
ལྡན་ཡོད། །བུ་དེ་རུ་སོང་ལ་འགྲོ་དོན་མཛོད། ཁྱོད་ཀྱི་
འགྲོ་དོན་གྲུབ་པར་ངེས། །ཚེ་འདིར་བརྩེ་གདུངས་ནང་
མཐུན་པས། །འོད་གསལ་ངང་ལ་འདུ་འབྲལ་མེད། །ཕྱི་མ་
དག་པ་མཁའ་སྤྱོད་དུ། ཁོ་བོས་བསུ་ནས་འབྲལ་མེད་དུ། །
འགྲོགས་པར་འགྱུར་བ་གདོན་མི་ཟ། །བུ་ཁྱོད་ཀྱི་སེམས་
ལ་དེ་ལྟར་ཞོག །ཅེས་གསུང་ཞིང་། ད་ཁྱོད་འདི་ནས་མི་
ཏྲི་བའི་སར་སོང་ལ། འདོད་ཆོས་རྣམས་ནན་ཏན་གྱི་སྒོ་

ནས་ཞུས་ཤིག །སྔར་བས་ཀྱང་ངེས་ཤེས་འདྲོངས་པ་ཞིག་
ཡོང་བ་འདུག་གོ་གསུང་ངོ༌། །དེ་ནས་མར་པས་བོད་ལ་
འབྱོན་པར་ཐུགས་ཆས་པའི་ཚེ། ཕུ་ལ་ཧ་རིའི་ནུབ་ཕྱོགས་
ཨ་མྲའི་ཚལ་གྱི་ཤིང་དྲུང་ཅིག་ཏུ་གཟིམས་པའི་ཐོ་རངས་
ཞིག་གི་ཐུགས་དགོངས་ལ། ངས་ཚེ་འདིར་བོད་ནས་རྒྱ་
གར་ལ་ལན་གསུམ་ཡོངས་པའི་སྔ་མ་ལ་ལོ་བཅུ་གཉིས།
བར་པ་ལ་དྲུག །ད་ལན་གསུམ་སྟེ་ཉེར་གཅིག་སོང་བ་
ལས། དཔལ་ནཱ་རོ་པ་རང་གི་དྲུང་དུ་ལོ་བཅུ་དྲུག་དང་ཟླ་
བ་བདུན་བསྡད་འདུག །ཆོས་བྱས་པས་(༣༧ན)གྲུབ་ཐོབ་
ཀྱི་བླ་མ་རྣམས་དང་མཇལ། སྒྲ་སྐད་དང་སློབ་གཉེར་
ནི་མཐར་ཕྱིན་པ་ཤེས་དགོངས་ཏེ་དགྱེས་བཞིན་བོད་
དུ་འབྱོན་པ་ལ། བླ་མ་དང་མཆེད་གྲོགས་རྣམས་ཤུལ་
དུ་ལུས་པ་ནི་ཐུགས་འཕྲེང། ལམ་བར་གྱི་ཆུ་འཕྲང་ཨར་
ཇག་ལ་སོགས་པ་རྣམས་ལ་ནི་འཚེར། སློབ་གཉེར་གྱི་
རྗེས་གདམས་ངག་ཁྱད་པར་ཅན་རྣམས་ཐོབ་ནས། བོད་
དུ་འབྱོན་པ་ལ་ནི་བྲོད་པའི་ཐུགས་ཉམས་དྲག་པོ་ཞིག
ཤར་བ། པཎ་ཆེན་ནཱ་རོ་པ་ལ་ཕྱི་ཕྱག་གི་ཚུལ་དུ་ཚོགས་

མཆོད་ཅིག་ཕུལ་བའི་གྲལ་དུ་ལོ་རྒྱུས་དང་བཀའ་གནང་
ཞུས་ནས། བུང་བ་རྒྱང་རིང་དུ་འཕུར་འགྲོ་བའི་སྒྲ་ལ་རྟ་
དྲངས་ནས་ཡོངས་སུ་གྲགས་པའི་མགུར་ཆེན་ལམ་གླུ་
རིང་མོ་འདི་བླ་མ་དང་མཆེད་ལྕམ་རྣམས་ལ་ཕུལ་ལོ། །
༈ རྗེ་འགྲོ་བ་འདྲེན་མཛད་སྐུ་དྲིན་ཅན། །གྲུབ་ཐོབ་
བརྒྱུད་པའི་བླ་མ་རྣམས། །མི་ཁོ་བོའི་སྤྱི་གཙུག་རྒྱན་དུ་
བཞུགས། །རྒྱ་གར་གྱི་ནཱ་རོ་པཎ་ཆེན་དང། །བོད་ཡུལ་
གྱི་མར་པ་ལོ་ཙཱ་གཉིས། །སྔར་སྦྱངས་སྨོན་ལམ་གཅིག་
པས་མཇལ། །ལོ་བཅུ་དྲུག་ཟླ་བ་བདུན་དུ་བསྟེན། །དུས་
སྐད་ཅིག་མ་བྲལ་འགྲོགས་པའི་ཕྱིར། །ཐུགས་ལ་མི་
འདོགས་སྐབས་མ་མཆིས། །དཔལ་མེ་ཏོག་མདངས་
འཕྲོག་གི་དགོན་པ་འདིར། །དབང་བཞིའི་ཆུ་བོ་རྫོགས་
པར་བསྐུར། །སྙན་བརྒྱུད་ཀྱི་གདམས་ངག་མཐར་ཐུག་
གནང། །བླ་མེད་ཐེག་པ་མཆོག་གི་དོན། །གཉིས་མེད་
རྩེ་གཅིག་གཞིར་བཞག་ནས། །སེམས་སྟོང་པ་ཉིད་ལ་
སྦར་ཟིན་བྱས། །ཁ་བ་ཅན་འདབ་བྱང་ཕྱོགས་སུ། །ལུང་
བསྟན་རྒྱལ་ཚབ་བཀོད་པའི་ཕྱིར། །ད་ནི་བན་ཆུང་བོད་

དུ་འགྲོ། །བན་ཆུང་བོད་དུ་འགྲོ་བ་ལ། །ཤུལ་ན་འཕྲེང་བ་
རྣམ་གསུམ་ཡོད། །ཡིད་ལ་བཅགས་པ་རྣམ་གསུམ་ཡོད། །
ལམ་ན་འཇིགས་པ་རྣམ་གསུམ་ཡོད། །བར་ན་མཚེར་བ་
རྣམ་གསུམ་ཡོད། །གདེང་ན་བྲོད་པ་རྣམ་གསུམ་ཡོད། །
ངོ་མཚར་ཆེ་བ་རྣམ་གསུམ་ཡོད། །གླུ་འདིའི་རྗེས་ཟློས་
མ་བཤད་ན། །ཚིག་དེས་དོན་གྱི་བརྡ་མི་མཇལ། །ཤུལ་དུ་
འཕྲེང་བ་རྣམ་(༣༧བ)གསུམ་ནི། །རྗེ་ནཱ་རོ་པ་དང་མཻ་ཏྲིས་
དབུ་མཛད་ནས། །གྲུབ་ཐོབ་ཀྱི་བླ་མ་བརྒྱ་རྩ་གཅིག །ཤུལ་
དུ་ལུས་ཏེ་མ་བས་འཕྲེང། །དཔལ་འཇིགས་མེད་གྲགས་
པས་དབུ་མཛད་ནས། །མཆེད་དང་ལྕམ་དྲལ་བརྒྱ་རྩ་
གཅིག །ཤུལ་དུ་ལུས་ཏེ་མ་བས་འཕྲེང། །གནས་ཕུ་ལ་ཧ་
རིས་སྣ་དྲངས་པའི། །གྲུབ་ཐོབ་གནས་ཆེན་བརྒྱ་རྩ་གཅིག །
ཤུལ་དུ་ལུས་ཏེ་མ་བས་འཕྲེང། །ཡིད་ལ་གཅགས་པ་རྣམ་
གསུམ་ནི། །ལྷ་དྷརྨ་བོ་དྷི་ཨ་ཤོ་ཀ །དྲིན་ཅན་གནས་པོ་ཕོ་
མོ་རྣམས། །འབྲལ་མི་ཕོད་དེ་ཡིད་ལ་གཅགས། །བྲམ་ཟེའི་
ཁྱེའུ་གསེར་ཕྲེང་ཅན། །ཤི་སྲོག་གིས་འཐུད་པའི་གྲོགས་པོ་
བྱས། །འབྲལ་མི་ཕོད་དེ་ཡིད་ལ་གཅགས། །དེད་དཔོན་

གྱི་བུ་མོ་སྔོ་སངས་མ། །མཚན་ལྡན་དེ་རིག་མར་བསྟེན་
བསྟེན་ནས། །འབྲལ་མི་ཕོད་དེ་ཡིད་ལ་གཅགས། །ལམ་
གྱི་འཇིགས་པ་རྣམ་གསུམ་ནི། །མཚོ་དུག་མཚོ་ཁོལ་མས་
སྣ་དྲངས་ནས། །ཤར་ཆུ་བོ་གང་ག་ད་གཟོད་བརྒལ། །དེ་
མ་མཐོང་གོང་ནས་ང་རེ་འཇིགས། །རི་ཨུ་ཤུ་རི་ཡི་ནགས་
འདབ་ན། །ཆོམ་རྐུན་ཇག་པ་ལམ་ན་སྒུགས། །འདི་མ་
མཐོང་གོང་ན་ང་རེ་འཇིགས། །གྲོང་ཁྱེར་ཏི་ར་ཧུ་ཏི་ན། །
ཁྲེལ་མེད་ཤོ་གམ་ཆར་ལྟར་འབེབས། །འདི་མ་མཐོང་
གོང་ནས་ང་རེ་འཇིགས། །བར་གྱི་འཚེར་བ་རྣམ་གསུམ་
ནི། །འཕྲང་ས་ལ་ཧ་ཏི་མ་གཏོགས་པ། །བཅའ་འཕྲང་ཟམ་
པ་བརྒྱ་བཅུ་གཅིག །ཨེ་མ་རྔུལ་ཆུ་བས་ཀྱང་འཚེར། །ལ་ཁ་
ལ་བྱ་ལ་མ་གཏོགས་པ། །ལ་ཆེན་ལ་ཆུང་བརྒྱ་བཅུ་གཅིག །
ཨེ་མ་རྔུལ་ཆུ་བས་ཀྱང་འཚེར། །ཐང་དཔལ་མོ་དཔལ་
ཐང་མ་གཏོགས་པ། །ཐང་ཆེན་ཐང་ཆུང་བརྒྱ་བཅུ་གཅིག །
ཨེ་མ་རྔུལ་ཆུ་བས་ཀྱང་འཚེར། །གདེང་གི་བྲོད་པ་རྣམ་
གསུམ་ནི༎སྒྲ་ཀ་ལ་ཙན་དྲས་སྣ་དྲངས་ནས།།སྐད་སྣ་བརྒྱ་
དང་རྩ་བརྒྱད་ཤེས། །གྲོགས་ལོ་ཙཱ་ཚོགས་ན་ང་རེ་བྲོད། །

དགྱེས་རྡོར་གདན་བཞིས་སྣ་དྲངས་ནས། །རྒྱུད་འགྲེལ་
བརྒྱ་དང་རྩ་བརྒྱད་ཤེས། །གྲོགས་སྟོན་ཆེན་ཚོགས་ན་ང་
རེ་བྲོད། །བཀའ་བཞིའི་གདམས་པས་སྣ་དྲངས་ནས། །
(༣༨ན)སྙན་བརྒྱུད་བརྒྱ་དང་རྩ་བརྒྱད་ཤེས། །གྲོགས་སྒོམ་
ཆེན་ཚོགས་ན་ང་རེ་བྲོད། །ངོ་མཚར་ཆེ་བ་རྣམ་གསུམ་ནི། །
བསྲེ་དང་འཕོ་བ་མ་གཏོགས་པ། །ཁྱད་ཆོས་བརྒྱ་དང་རྩ་
བརྒྱད་ཤེས། །ཆེ་ན་ངོ་མཚར་དེ་ཆེ་མོད། །དུད་སོལ་ལྷ་མོ་
མ་གཏོགས་པ། །བསྟན་སྲུང་བརྒྱ་དང་རྩ་བརྒྱད་ཤེས། །
ཆེ་ན་ངོ་མཚར་དེ་ཆེ་མོད། །རིམ་ལྔའི་དམར་ཁྲིད་མ་
གཏོགས་པ། །རྫོགས་རིམ་བརྒྱ་དང་རྩ་བརྒྱད་ཤེས། །ཆེ་ན་
ངོ་མཚར་དེ་ཆེ་མོད། །དེ་ཐམས་ཅད་བླ་མ་རྗེ་ཡི་དྲིན། །
འབངས་དྲིན་ལན་གཞལ་གྱིས་མི་འཁོར་བས། །རྗེ་མི་
འབྲལ་སྤྱི་གཙུག་རྒྱན་དུ་བཞུགས། །དེ་འོག་མཆེད་དང་
ལྕམ་དྲལ་རྣམས། །བན་ཆུང་བོད་དུ་འགྲོ་བ་ལ། །རྐྱེན་
བར་ཆད་མེད་པའི་བྱིན་རླབས་ཞུ། །དུས་ད་ནི་མཇལ་བ་
ཡོང་མ་མཆིས། །དཔལ་ཨོ་རྒྱན་ཡུལ་ལམ་མཁའ་སྤྱོད་དུ། །
ཚེ་ཕྱི་མ་ཅིས་ཀྱང་མཇལ་བ་ཞུ། །ཞེས་བླ་མ་ལོ་ཙཱ་བས་

མགུར་དེ་བཞེངས་པས། མཆེད་གྲོགས་གོང་མར་གྱུར་པ།
བྲམ་ཟེ་མུ་ཏ་ཀ་ཀརྟི་དང། རྣལ་འབྱོར་མ་སུ་ཀ་དྷ་རི་ལ་
སོགས་པ་བརྒྱད་ཀྱིས་སྤྱན་ཆབ་ཤོར་རོ། ། 
དེ་ནས་རྗེ་མར་པས། བླ་མའི་སྐུའི་དཀྱིལ་འཁོར་
ལ་དབང་བཞི་ཞུས། སྨོན་ལམ་བཏབ་ནས་བྱོན་པ་ལ།
མཆེད་ལྕམ་གཤེགས་སྐྱེལ་བ་རྣམས་ཀྱིས་སྐུ་ཆས་ཀུན་
བསྣམས། རྗེ་མར་པ་རང་གིས་ཕུ་ལ་ཧ་རིའི་རྡོ་སྐས་ཀྱི་རྩ་
བར་མ་ཕེབས་བར་ཕྱི་འགྲོས་ཀྱིས། བླ་མ་ལ་གོམ་པ་རེ་ལ་
ཕྱག་རེ་དང་ཐེམ་རེའི་སྟེང་ནས་ཕྱག་རེ་འབུལ་ཞིང། རྡོ་
སྐས་རྫོགས་མཚམས་སུ། བླ་མ་ལ་གདུང་ཤུགས་དྲག་པོས་
ཕྱག་མང་པོ་བཙལ་བའི་ས་དེར་ཡང། རྡོ་ལ་རྗེ་མར་པའི་
ཞབས་རྗེས་ཤིག་བྱུང་བ་ད་ལྟ་ཡང་ཡོད་དོ། །དཔལ་ནཱ་རོ་
པ་ཡང་སྐུ་ཚེ་འདི་ཉིད་ལ་མཁའ་འགྲོས་མཁའ་སྤྱོད་དུ་
སྤྱན་དྲངས་པར་གདའ། རྗེ་མར་པ་ལ། བླ་མ་དང་མཆེད་
ལྕམ་རྣམས་ཀྱིས་བྱིན་གྱིས་བརླབས་པར་མཛད་པས།
བར་ཆད་མེད་པར་བོད་ཡུལ་ལྷོ་བྲག་ཏུ་ཕེབས་ནས། སྐུ་
ཚེ་མཐར་མ་འཁྱོལ་གྱི་བར་དུ་བསྟན་པ་དང་སེམས་ཅན་

གྱི་དོན་རྒྱ་ཆེན་མཛད་ཅིང། འདིའི་རེས་ལ་བླ་མའི་བཀའ་
བཞིན་མངའ་བདག་མཻ་ཏྲི་པའི་དྲུང་དུ་བྱོན། སླར་དགྱེས་
པ་(༣༨བ)རྡོ་རྗེའི་དབང་ཞུས་པའི་དུས་ནམ་མཁའ་ནས་
ལྷའི་མེ་ཏོག་གི་ཆར་ཙན་དན་དང་ཨ་ཀ་རུ་ལ་སོགས་
པའི་དྲི་བཟང་འཐུལ་བ་དང། མར་མེ་ལ་སྒྲོན་ཤིང་མཛུབ་
གང་སྦར་བ་ཌཱ་ཀིས་རྗེས་སུ་འཛིན་པའི་རྟགས་སུ། གཡོ་
འགུལ་བྱེད་བཞིན་ཞག་བདུན་ཐུབ་པ། ལྷའི་རོལ་མོ་ཡིད་
འཕྲོག་པའི་སྒྲ་སྣ་ཚོགས་སྒྲོག་པ་བྱུང་ཞིང། བདེ་མཆོག་
གི་དབང་ཞུས་པའི་ཚེ་ས་གསུམ་གྱི་དཔའ་བོ་མཁའ་འགྲོ་
རྣམས་སྐུ་མི་མངོན་པར་སྔགས་ཀྱི་སྒྲ་སྒྲོགས་པ་དང།
གཏོར་མ་སྐྱོང་ཚེ་ཞིང་སྐྱོང་མཁའ་འགྲོའི་སྤྲུལ་པ་ལྕེ་སྤྱང་
དམར་མོ་བདུན་གྱིས་གཏོར་མ་ལེན་པ་རྣམས་དངོས་
སུ་མཐོང་བས། རྗེ་མར་པས། འཇིག་རྟེན་འདི་མ་ཡིན་
པ་འོག་མིན་ལྟ་བུ་ཞིག་ཏུ་ཕེབས་སྙམ་པའི་དགའ་སྤྲོའི་
ཐུགས་ཉམས་དཔག་ཏུ་མེད་པ་ཞིག་ཤར་བས། མཻ་ཏྲི་
པས། ལྟས་འདི་དག་རེ་ཞིག་རྒྱ་གར་དུ་གསང་བའི་བཀའ་
རྒྱས་བཏབ་པ་ལྟར་བྱས་སོ། །ནཱ་རོ་མཻ་ཏྲི་གཉིས་ཀ་ལ་

སངས་རྒྱས་བས་ཀྱང་ལྷག་པ་ལྟ་བུའི་ངེས་ཤེས་སྐྱེས་སོ། །
༣ དེ བཀའ་དྲིན་ཅན་གྱི་བླ་མ་རྣམས་ལ་ཕྱི་ཕྱག་ཕུལ་ནས་བོད་ལ་བྱོན་ཚུལ།
༈ གསུམ་པ་བོད་ལ་བྱོན་ཚུལ་ནི། དེ་ནས་མཻ་ཏྲི་པ་
དང། དཔལ་ཞི་བ་བཟང་པོ། ཡེ་ཤེས་སྙིང་པོ་ལ་སོགས་
པའི་བཀའ་དྲིན་ཅན་གྱི་བླ་མ་རྣམས་ལ་ཕྱི་ཕྱག་ཕུལ་ནས།
དགུན་བལ་པོར་བསྙེལ་གསོ་ཞིང་བཞུགས་པའི་ཐུགས་
དགོངས་དང་བཅས་བོད་ལ་ཚུར་བྱོན་ཏེ། བལ་པོ་ཕམ་
མཐིང་དུ་ཕེབས་པ་ལས། སྤྱི་ཐེར་བ་ཆོས་ཀྱི་སྤྱན་ཅན་དེ་
ནི་སྐུ་ཡལ་འདུག པེན་ཏ་བས་ཐོག་དྲངས་པའི་མཆེད་
ལྕམ་མང་པོས། སྣ་ལེན་དུ་ཚོགས་འཁོར་ཞིག་བཤམས་
པའི་གྲལ་དུ། ན་ཏ་བའི་ཞལ་ནས། ལོ་ཙཱ་བ་ཁྱོད་ལ་
ངས་དང་པོ་ནས་ཁྱོད་དཔོན་སློབ་ཀྱི་ཐུགས་རྗེ་དང།
མོས་གུས་ནང་མཐུན་པས་ཞལ་མཇལ་ངེས་བྱས་པ་ལྟར།
ཞལ་མཇལ་བའི་སྙན་པ་ནི་སྔར་ནས་ཐོས། རང་རེ་གཉིས་
སྡེབས་ནས་བཙལ་བ་མ་གཏོགས་གཞན་གང་དང་གང་
དུ་བཙལ། བླ་མ་དང་ཞལ་གང་དུ་མཇལ། སྐུ་ཆེ་བའི་ཡོན་

ཏན་དང། ངོ་མཚར་བའི་ལྟས་ཅི་འདྲ་མཐོང། ནཱ་རོ་མཻ་ཏྲི་
གཉིས་མ་གཏོགས་པའི་བླ་མ་དུ་ཙམ་བསྟེན། ངེད་རྣམས་
ཀྱི་ཚོགས་ཆུང་འདི་ཁྱོད་བར་ཆད་(༣༩ན)མེད་པར་འདིར་
བྱོན་པའི་དགའ་སྟོན་ཡིན། ཁྱེད་ཀྱིས་ཀྱང་སྐྱེས་ཁ་ལ་དྲི་
བ་འདི་དག་གི་ལན་དུ་གླུ་ཞིག་ལོངས་མཛོད་གསུངས་
པའི་ལན་དུ། ཡིད་གདུང་བས་སྐྱོ་བ་སངས་པར་བྱེད་པ་
ཆོས་སྐྱོང་གི་ཤུགས་གླུའི་སྐད་ལ་རྟ་དྲངས་ཏེ། བླ་མ་དང་
མཇལ་ཚུལ་ངོ་མཚར་ལྟས་བརྒྱད་ཀྱི་མགུར་ཆེན་འདི་བླ་
མ་དང་མཆེད་ལྕམ་རྣམས་ལ་སྐྱེས་སུ་ཕུལ་ལོ། །
༈ དཔལ་ཀ་ན་ཀ་ཤྲིས་དབུ་མཛད་པའི། །འདིར་
བཞུགས་གསན་ཅིག་མཆེད་ལྕམ་རྣམས།།མི་ང་རང་
གང་ཡིན་ཟེར་ཙ་ན། །མཚན་སྙན་མར་པ་ལོ་ཙཱ་ཡིན། །
ལྟེ་བ་བོད་ཡུལ་དབུས་སུ་བཅད། །སྦྱངས་པ་ལྷོ་བལ་
རྒྱ་རུ་བྱས། །རྒྱ་གར་ཡུལ་དུ་ལན་གསུམ་ཕྱིན། །དུས་ད་
རེས་ནན་ཏན་ཞུས་ཏིག་བྱས། །ཞབས་པད་སྤྱི་བོས་རེག
མཛད་ཅིང། །གསུང་དོན་བདུད་རྩིའི་རྗེས་གནང་བའི། །
སྤྱིར་ཆོས་འབྲེལ་ཙམ་གྱི་བླ་མ་མང། །དཔལ་སིང་གྷ་གླིང་

ཟླཔས་སྣ་དྲངས་པའི། །མངོན་ཤེས་རིག་པ་མངའ་བརྙེས་
ཤིང། །སྣང་བ་འགྱུར་ངེས་བཅུ་གསུམ་བཞུགས། ། ཀུན་
གྱི་ནང་ནས་མཆོད་སྡོང་བཞིན། །རྗེ་འགྲན་གྱི་དོ་མེད
ནཱ་རོ་པ། །རྡོ་རྗེ་འཆང་ཆེན་མི་གཟུགས་ཅན། །རྗེ་ཁོང་
གི་དྲིན་ལ་འཁོར་ཐབས་མེད། །ཕ་ཡིད་ལ་བཅགས་སོ་
སྤྲུལ་པའི་སྐུ། །མི་ཁོ་བོས་མ་བཅོལ་ས་ཕྱོགས་མེད། །ཞལ་
ཡང་དེ་མཇལ་དེ་མ་མཇལ། །རི་མུན་པ་ཅན་གྱི་ནགས་
འདབས་སུ། །ངོ་མཚར་ཤེལ་གྱི་ཕ་བོང་ལ། །རྒྱ་ཡི་འབུར་
དུ་བཀོད་པ་བཞིན། །ཕ་རྗེ་བཙུན་གཤེགས་པའི་ཞབས་
རྗེས་མཐོང། །ལར་ངོ་མཚར་ཆེ་ན་དེ་ཆེ་མོད། །ཤིང་ཙན་
དན་སྨན་གྱི་སྡོང་པོ་ལ། །ནཱ་རོའི་ཐུགས་རྗེའི་རྣམ་འཕྲུལ་
གྱིས། །དགྱེས་རྡོར་སྤྲུལ་པའི་ལྷ་དགུ་ཡི། །ཡུམ་ལྷན་ཅིག་
སྐྱེས་མའི་ཐུགས་ཀ་ནས། །ཨཥྚ་སྔགས་ཀྱི་འཁོར་ལོ་དེ། །སྤུ་
ཤད་རྩེ་མོས་བྲིས་འདྲ་ལས།། །འོད་ཟེར་སྣ་ཚོགས་འཕྲོ་བ་
ཡིས། །བདག་ལ་རྗེས་སུ་གནང་བར་མཛད། །ངོ་མཚར་ཆེ་
ན་དེ་ཆེ་མོད། །ང་རང་དབང་མེད་པར་མཆི་མ་ཤོར། །ངུ་
སྙིང་འདོད་པའི་གདུང་སེམས་སྐྱེས། །རབ་ཏུ་མ་བཟོད་

སྨྲེ་སྔགས་བཏོན། །རྩེ་གཅིག་ཡིད་ཀྱིས་གསོལ་བ་བཏབ། །
 (༣༩བ)ཐུགས་རྗེས་གཟིགས་ནས་མདུན་དུ་བྱོན། །མཐོང་
ལམ་ལྟ་བུའི་དགའ་བ་སྐྱེས། །ངོ་མཚར་ཆེ་ན་དེ་ཆེ་མོད། །
ངས་དཀོན་པའི་རིན་ཆེན་གསེར་ཕྱེ་ཕུལ། །ང་ནི་དེ་ཀུན་
མི་འདོད་གསུངས།།ཡང་ཡང་བསྐྱར་ཏེ་བཞེས་པར་ཞུས།
ཕ་བླ་མ་དཀོན་མཆོག་མཆོད་ཅིག་གསུངས། །ལྟོས་མེད་
ནགས་ཀྱི་གསེབ་ཏུ་གཏོར། །ཁོ་བོ་ཕངས་སེམས་སྐྱེས་པ་
ལས། །ཁྱོད་འདོད་ན་སླར་ཡང་ཡོད་དོ་གསུངས། །ཕྱག་
ཐལ་སྦྱར་སྙིམ་པ་ཁ་ཕྱེ་བས། །མ་གོད་མ་ཉམས་སྔ་མ་
བཞིན། །ངོ་མཚར་ཆེ་ན་དེ་ཆེ་མོད། །ཞབས་མཐེ་བོང་ས་
ལ་བརྡབས་པ་ལས། །རྡོ་དང་གསེག་མ་གསེར་དུ་གྱུར། །
ཐམས་ཅད་གསེར་གླིང་ཡིན་ནོ་གསུངས། །ངོ་མཚར་
ཆེ་ན་དེ་ཆེ་མོད། །སྤྱན་ལྟ་སྟངས་མཁའ་ལ་གཟིགས་པ་
ཡིས། །ལྟོ་དཀར་ཉ་ཡི་ཁོག་པ་ནས། །ཚོགས་ཀྱི་འཁོར་
ལོའི་མཆོད་པ་བཤམས། །རོ་བརྒྱ་ལྡན་པའི་ཁ་ཟས་བྱུང། །
ངོ་མཚར་ཆེ་ན་དེ་ཆེ་མོད། །ཡན་ལག་བརྒྱད་ལྡན་རྫིང་
བུ་རུ། །ཁྲུས་བྱས་སྲུང་འཁོར་ཁྭ་ཏས་ཁྱེར། །ལྟ་སྟངས་

སྡིགས་མཛུབ་མཛད་མ་ཐག །ཁྭ་ཏ་རེངས་ནས་ས་ལ་
ལྷུང། །བར་ཆད་བདུད་ལས་རྒྱལ་ལོ་གསུངས། །ངོ་མཚར་
ཆེ་ན་འདི་ཆེ་མོད། །ཁྱོད་འདི་རུ་མ་འདུག་བོད་ལ་སོང། །
ལྗོངས་བྱང་ཕྱོགས་ཁ་བ་ཅན་རྒྱུད་ན། །གདུལ་བྱ་སྣོད་
ལྡན་ཡོད་དོ་ཞེས། །ལུང་བསྟན་རྗེས་སུ་གནང་བ་ཐོབ། །
ངོ་མཚར་ཆེ་ན་དེ་ཆེ་མོད། །སྤྲུལ་སྐུ་ནཱ་རོ་པཎ་ཆེན་ལ། །
ངོ་མཚར་ཅན་གྱི་མཐོང་ལུགས་བརྒྱད། །ཁྱོད་རྡོ་རྗེ་སྤུན་
རྣམས་མ་གཏོགས་པ། །ཁོང་གཞན་ལ་བཟླས་ན་ཡིད་མི་
ཆེས། །ད་དུས་བསྟན་པའི་སྙིགས་མ་ལ། །ལོག་རྟོག་སྐྱེ་བོ་
ཕྲག་དོག་ཆེ། །ཡོན་ཏན་བརྗོད་ན་སྒྲོ་སྐུར་འདེབས། །དེ་
ཕྱིར་རང་མིན་གཞན་རྣམས་ལ། །བཀའ་མཆིད་མི་སྤེལ་
གསང་བར་ཞུ། །དབྱངས་མཆོད་པར་འབུལ་ལོ་བླ་མ་རྗེ། །
ཐུགས་དགྱེས་པར་མཛོད་ཅིག་སྙིང་གྲོགས་རྣམས། །ཞེས་
གསུངས་པས་ཀུན་ཐུགས་མཉེས་པར་གྱུར་ཏོ། །
ཡང་དེའི་ཕྱི་ནུབ་སྤྱི་ཐེར་བའི་དུས་མཆོད་དང། ཚེས་
བཅུའི་མཆོད་པ་ལྷན་ཅིག་བྱེད་པའི་སར། དགེ་སློང་
འཇིགས་མེད་གྲགས་པས་དབུ་མཛད་རྣལ་འབྱོར་ཕོ་མོ་

ཉི་ཤུ་ཙམ་ཚོགས་པའི་གྲལ་དུ། དགེ་སློང་འཇིགས་མེད་
གྲགས་པ་ན་རེ། སྤྱིར་ཡང་(༤༠་ན)ཁྱེད་བོད་གླུ་མཁས་པ་
ཡིན་ཞིང། ཁྱད་པར་དུ་ལོ་ཙཱ་བ་ཁྱེད་རྒྱ་གར་དུ་ཡུན་
རིང་དུ་བཞུགས་པ་ལ། སྲོག་ལ་བར་ཆད་མེད་པར་སློབ་
གཉེར་མཐར་ཕྱིན་པར་འདུག་པས། བཀྲ་ཤིས་པའི་གླུ་
ཞིག་ལེན་དགོས། ཁྱེད་ཀྱིས་བླ་མ་མཻ་ཏྲི་པའི་ལྟ་བ་གཙོ་
བོར་སྨྲ་བ་ཡིན་ཟེར་བས། ཁོང་གི་དགོངས་པ་ཇི་ལྟར་
བཞེད་འདྲིར་བྱུང་བ་ལ། དེའི་ལན་དུ་མཻ་ཏྲི་པའི་བཞེད་
གཞུང་གི་རྟོགས་པའི་མགུར་འདི་བཞེངས་པར་གདའ།
༈ དཔལ་རི་ཁྲོད་ཞབས་ཀྱིས་བྱིན་བརླབས་ཤིང།
དགོངས་པ་མཐར་ཐུག་གི་སྙིང་པོའི་དོན། །ཆོས་ཕྱག་
རྒྱ་ཆེ་ལ་མངའ་བརྙེས་པ། །རྗེ་མངའ་བདག་ཆེན་པོའི་
ཞབས་ལ་འདུད། །གྲོགས་སྙིང་དང་འདྲ་བའི་རྡོ་རྗེ་སྤུན། །
འབྲལ་ཐབས་མེད་དོ་མཆེད་ལྕམ་རྣམས། །ཐ་དད་ལུས་
ལ་སེམས་རྒྱུད་གཅིག །དཔལ་འཇིགས་མེད་གྲགས་པ་མ་
ལགས་སམ། །རྒྱ་གར་ཡུལ་ནས་ཡོང་བ་དང། །ཁྱེད་བལ་
ཡུལ་མཐིལ་ན་བཞུགས་པ་གཉིས། །ཚེ་འདུ་བྱེད་དབང་

དུ་མ་ཐལ་བར། །ཁ་སང་དེ་རིང་དུས་བཟང་ལ། །མཁའ་
འགྲོ་མཆོད་པའི་ཚོགས་གྲལ་དུ། །དུས་མཚུངས་ཞལ་ཡང་
འཛོམས་པ་དེ། །དམ་ཚིག་ངོ་ལྐོག་མེད་པར་ངེས། །མི་ཁོ་
བོ་ཤིན་ཏུ་སྤྲོ་བ་སྐྱེས། །ཁྱེད་དགའ་རུ་ཚོར་རམ་འདིར་
བཞུགས་རྣམས། །ང་བློ་རྨོངས་བོད་ཀྱི་བན་ཆུང་ལ། །མི་
ཁྱེད་ཀྱིས་མཚན་སྙན་ལོ་ཙྪར་བཏགས། །ཁྱོད་སྒྲ་སྒྱུར་བོད་
ཀྱི་གླུ་ལོངས་ཟེར། །ངག་འདྲེན་པའི་གྲེ་འགྱུར་མི་བདེ་
ཡང། །ཁྱེད་གོང་མ་རྣམས་ཀྱི་བཀའ་མ་ལྕོགས། །རྗེ་ནཱ་རོ་
མཻ་ཏྲི་རྣམ་གཉིས་ལ། །སྐུ་དྲིན་རྗེས་སུ་དྲན་པའི་གླུ། །ངོ་
མཚར་ཅན་གྱི་མཐོང་ལུགས་ཡོད། །སྙན་ལྷན་ནེར་གསོན་
ཅིག་མཆེད་གྲོགས་རྣམས། །རྗེ་རྟོགས་པ་ཅན་གྱི་མཻ་ཏྲི་པ། །
མི་ཁོང་གི་སྙན་པ་རྒྱང་ནས་ཁུམས། །སྤྲུལ་སྐུའི་བཞུགས་
གནས་རྒྱ་གར་ཡུལ། །ལྗོངས་ཡངས་པ་ཅན་གྱི་གྲོང་ཁྱེར་
དུ། །ས་སྐྱོང་རྒྱལ་པོའི་ཅོད་པན་གྱིས། །ཞབས་ཀྱི་ཟེའུ་འབྲུ་
བསྟེན་མཛད་ཅིང།།གནས་ལྔ་རིག་པའི་མཁས་པ་རྣམས།།
མངའ་བདག་གཙུག་གི་རྒྱན་ཡིན་ཞེས། །སྙན་པའི་བ་དན་
ཕྱོགས་བཅུར་གྲགས། །ཆོ་འཕྲུལ་བྱ་ཡི་ལོ་དུས་སུ། །བདེ་

གཤེགས་(༤༠་བ)མཆོད་པ་མངའ་མཛད་ཕྱིར། །མཚན་
མངའ་བདག་ཞེས་བྱར་ཡོངས་སུ་གྲགས། །རྗེ་སངས་རྒྱས་
དེ་ཡི་ཞལ་སྔ་ནས། །ཐེག་པའི་མཐར་ཐུག་སྙིང་པོའི་དོན། །
ཆོས་ཕྱག་རྒྱ་ཆེ་ལ་ངོ་སྤྲོད་བགྱིས། །ཕྱི་གཟུང་བ་ཡུལ་གྱི་
སྣང་བ་འདི། །བདེ་བ་ཆེན་པོར་རྒྱུན་ཆད་མེད། །སྐྱེ་མེད་
ཆོས་ཀྱི་སྐུ་རུ་རྟོགས། །ནང་འཛིན་པ་སེམས་ཀྱི་རྣམ་ཤེས་
འདི། །འགྱུར་བ་ངོས་གཟུང་མེད་པའི་ཕྱིར། །རིག་པ་རྟེན་
མེད་གཅེར་བུར་མཐོང། །སྤྱིར་སྣང་ཞིང་སྲིད་པའི་ཆོས་
རྣམས་ཀུན། །གདོད་ནས་མ་གྲུབ་སྐྱེ་བ་མེད། །ངོ་བོ་སྤྲོས་
དང་བྲལ་བར་རྟོགས། །འཁོར་བ་སྤངས་བྱར་མི་འདོད
ཅིང། །མྱ་ངན་འདས་པ་བསྒྲུབ་བྱར་མེད། །འཁོར་འདས་
རང་གྲོལ་གཉུག་མའི་ངང། །ཟུང་འཇུག་བདེ་བ་ཆེན་པོར་
རྟོགས། །དུས་གསུམ་སངས་རྒྱས་ཐུགས་ཕྱུང་ཡང། །མཐར་
ཐུག་དེ་ལས་མེད་དོ་གསུངས། །མི་ཁོ་བོའི་སྒྲོ་འདོགས་དེ་
ནས་ཆོད། །རྗེ་མཻ་ཏྲི་ཆེན་པོའི་བཞེད་པ་ཡིན། །ཁྱེད་ལྟ་
བ་བཞེད་ན་དེ་ལ་མཛོད། །དབྱངས་མཆོད་པར་འབུལ་
ལོ་དཀོན་མཆོག་གསུམ། །ཐུགས་དགྱེས་པར་མཛོད་ཅིག་

གདན་གང་རྣམས། །ཞེས་གསུངས་པས། ཁོང་རྣམས་རྗེ་
མར་པ་ལ་ལྷག་པར་ངོ་མཚར་སྐྱེས་སོ། །
༈ དེ་ནས་མེ་ཛ་གླིང་ན་བླ་མ་མི་མཉམ་རྡོ་རྗེ་ཞེས་
བྱ་བ་མངའ་བདག་མཻ་ཏྲི་པས་བསྡུས་པའི་མཆེད་གྲོགས་
ཡིན་ཞིང། རྗེ་རང་གིས་ཀྱང་ཏྲི་ཡ་ཚར་གཅིག་གསན་
པའི་སློབ་དཔོན་ཡང་ཡིན་པ་ཞིག་ཡོད་པ་དེའི་དྲུང་དུ་
ཕྱག་སྐྱེལ་དུ་བྱོན་པས། ཁོང་གི་གྲོགས་པོ་ཁ་ཆེའི་ལྷ་བཟོ་
བ་ཞིག་གིས་དཔལ་གསང་བ་འདུས་པའི་དཀྱིལ་འཁོར་
ལ་རབ་གནས་མཛད་ཅིང་གདའ་བ་ལ། དེའི་ཚོགས་གྲལ་
དུ་བྱོན་པས། ཁོང་རྣམས་ན་རེ། ལོ་ཙཱ་བ་ཁྱེད་རྒྱ་གར་དུ་
བྱོན། ཡུན་རིང་པོར་བཞུགས། ཁྱོད་ཀྱི་བླ་མ་ནཱ་རོ་པ་དེ།
སྐུ་སྙན་པ་ཤིན་ཏུ་ཆེ་བར་གདའ་བ་ཁོང་གི་དྲུང་དུ་ཁྱེད་
ཇི་ཙམ་བཞུགས། ། ཆོས་ནི་གང་གསན། ཁྱེད་རང་ལ་ཁོང་
དུ་ཆུད་པའི་གདེངས་ཅི་ཡོད། ཁྱེད་རྒྱ་གར་ནས་བྱོན་པའི་
སྐྱེས་སུ་གླུ་ཞིག་ལོངས་ཟེར་བ་ལ་དེའི་ལན་དུ། ནཱ་རོ་པ་
དང་མཇལ་(༤༡ན)ལུགས་ཀྱི་མགུར་འདི་གསུངས་སོ། །
༈ རྗེ་གྲུབ་ཐོབ་རྣམས་ལ་ཕྱག་འཚལ་ལོ། །སྐལ་ལྡན་

བདག་ལ་བྱིན་གྱིས་རློབས། །ང་མོས་པའི་བུ་ཡི་ལམ་སྣ་
དྲོངས། །ལར་མི་ང་གླུ་ལོང་མི་རིགས་ཏེ། །ཁྱེད་མཆེད་
གྲོགས་གོང་མའི་གསུང་མ་ལྕོགས། །ད་ནི་འཆི་བྲོད་ཀྱི
དབྱངས་གཅིག་ལེན། །ཁྱེད་གདན་གང་གི་ཐུགས་ལ་འདི་
བཞེས་ལ། །ཆོས་ཚུལ་བཞིན་ཉམས་སུ་ལེན་པར་ཞུ། །ང་
བོད་ཡུལ་གྱི་མར་པ་ལོ་ཙཱ་དང། །རྒྱ་གར་གྱི་ནཱ་རོ་པཎ་
ཆེན་གཉིས། །ལྗོངས་མེ་ཏོག་རྒྱས་པའི་གྲོང་ཁྱེར་དང། །རི་
བོ་གསེར་གླིང་གི་དགོན་པར་མཇལ། །དེ་ཚེ་རབས་ཀྱི་
སྨོན་ལམ་དག་པ་འདྲ། །གནས་བྱིན་རླབས་ཅན་དུ་གྲགས་
པ་དེར། །སྐུ་སྙན་པ་ཅན་གྱི་རྗེ་བཙུན་དེ། །ལོ་བཅུ་དྲུག་
ཟླ་བ་བདུན་དུ་བསྟེན། ། །དབང་བཞི་ཡོངས་རྫོགས་ལན་
བདུན་ཞུས། །།དཔལ་བདེ་མཆོག་འཁོར་ལོའི་བྱིན་རླབས་
མཛད། །རྒྱུད་ཟབ་མོ་དགྱེས་པ་རྡོ་རྗེ་གསུངས། །ཡི་དམ་
ལྷན་ཅིག་སྐྱེས་མ་གནང། །གདམས་ངག་སྐོར་ཚོ་སྐོར་
ཚོ་ཞུས། །ལམ་རྩ་དང་རླུང་ལ་སྦར་ཟིན་བྱས། །སངས་
རྒྱས་ལག་པའི་མཐིལ་ན་གདའ། །དུས་ལན་གཅིག་འཆི་
བའི་ཚུལ་བསྟན་ཏེ། །རྣམ་སྨིན་གྱི་ལུས་རྒྱ་གྲོལ་བའི་ཚེ། །

གདའ་ཀ་ཟབ་མོའི་གདེང་ཡོད་དེ། །བསྲེ་འཕོ་གནད་ཀྱི་
མཚམས་སྦྱར་ནས། །དཔའ་བོ་དཔའ་མོའི་བསུ་མ་ཡོད། །
རྒྱལ་མཚན་རོལ་མོའི་སྒྲ་དང་བཅས། །བདེ་ཆེན་མཁའ་
སྤྱོད་གནས་སུ་འགྲོ། ། །དཔལ་ནཱ་རོ་པ་དང་མཇལ་བར་
ངེས། །ད་ནི་འཆི་ཡང་ང་རེ་བྲོད། །ཁྱེད་འདིར་བཞུགས་
ཀྱི་ཇོ་བོ་སྔགས་པ་ཀུན། །དོན་སྙན་བརྒྱུད་ཀྱི་ངོ་སྤྲོད་མི་
མངའ་བར། །བཤད་རྒྱུད་ཚིག་གི་ཐ་སྙད་ལ། །ཚེ་གཅིག་
གི་སངས་རྒྱས་མ་རེ་མཛོད། །ལར་སྙིང་ནས་དམ་ཆོས་
མཛད་དགོངས་ན། །ནཱ་རོ་དང་མཻ་ཏྲིའི་བརྒྱུད་པ་ཟུངས། །
བུ་སློབ་མ་བས་ཀྱང་ཡང་སློབ་བཟང། །བདེ་ནས་བདེ་
བར་འགྲོ་སྟེ་མཆི། ། །དབྱངས་སྙན་དུ་བྱོན་ནམ་འདིར་
བཞུགས་རྣམས། །དོན་འཁྲུལ་བར་གདའ་ན་བཟོད་
པར་བཞེས། །ཞེས་གསུངས་པས། ཡང་ཁོང་རྣམས་ན་རེ།
(༤༡བ)ལོ་ཙཱ་བ་ཁྱེད་ལ་སྤྱིར་བལ་པོ་ཕན་ཆད་ན་བླ་མ་
དུ་བཞུགས། བླ་མའི་གཙོ་བོ་རང་གང་ལ་བགྱིད། མངའ་
བདག་གི་ཞབས་དྲུང་དུ་བསྡད་པ་ལ་སྐུ་ཆེ་བའི་ཡོན་
ཏན་ཇི་འདྲ་མཐོང། གདམས་པའི་གཙོ་བོ་ནི་ཅི་ཞུས་

འདྲིར་བྱུང་བས། ཡང་རྗེ་ལོ་ཙཱ་བས་དེའི་དོན་དུ་མགུར་
འདི་བཞེས་སོ། །
༈ བྲམ་ཟེ་ཆེན་པོའི་གདུང་འཚོབ་པའི། །མཐའ་བྲལ་
གཉུག་མའི་དོན་རྟོགས་ཕྱིར། །དཔེ་མེད་ནམ་མཁའི་རྣལ་
འབྱོར་པ། །མཚན་མཻ་ཏྲི་ཞེས་བྱར་ཡོངས་སུ་གྲགས། །ཕ་
རྗེ་བཙུན་དེ་ཡི་བཀའ་སྲོལ་འཛིན། །ལམ་འབྲལ་མེད་
སྒོམ་གྱི་རྣལ་འབྱོར་པ། །མི་ཁོ་བོ་ཞེ་སྡང་རྡོ་རྗེ་ཡིན། །སྐྱེ་
ས་ཕམ་སྟེ་འགྲོ་ས་རྒྱལ། །རྒྱ་གར་ཡུལ་དུ་ལོ་གསུམ་ཕྱིན། །
ལུས་སྲོག་ལ་མ་བལྟས་དམ་ཆོས་བཙལ།།རྗེ་སྤྲུལ་སྐུ་
སངས་རྒྱས་རྣམས་དང་མཇལ། །དབང་གདམས་ངག་
བཅས་པ་ཐུགས་ལ་བཏགས། །དུས་ད་ལན་དྲིན་ལན་
སྐྱེལ་དུ་མཆིས། །ལར་ཁྱེད་ལ་བླ་མ་དུ་ཡོད་གསུངས། །
སྤྱིར་སྨོན་ལམ་གྱི་འབྲེལ་བ་བཅུ་གསུམ་བཞུགས། །ཁྱད་
པར་གྲུབ་ཐོབ་ཞལ་ལྔ་བཞུགས། །རྗེ་འགྲན་གྱི་དོ་མེད་
རྣམ་གཉིས་བཞུགས། །གཙོ་བོ་པཎ་ཆེན་ནཱ་རོ་པ། །དེ་
འོག་རྒྱལ་སྲས་མཻ་ཏྲི་པ། །ཁོང་ལྷག་པར་མ་བས་བརྩེ་བའི་
ཕྱིར། །ང་ཡང་ཡང་ཡིད་ལ་འཕྲེང་ནས་ཀྱང། །ཤར་ཆུ་བོ་

གངྒའི་འགྲམ་དུ་ཕྱིན། །རི་མེ་ལྟར་འབར་བའི་དུར་ཁྲོད་
དུ། །ཤིང་ནྱ་གྲོ་དྷ་ཡི་བསིལ་གྲིབ་ལ། །རྗེ་མངའ་བདག་
ཆེན་པོ་བཞུགས་པ་མཐོང། །ས་དང་པོ་ལྟ་བུའི་དགའ་བ་
སྐྱེས། །ཌཱ་ཀི་མཉེས་པའི་མཆོད་པ་ཕུལ། །བླ་མ་མཉེས་པའི་
མཎྜལ་ལ། །གུ་ལིང་གསེར་གྱི་མེ་ཏོག་བཀོད། །ལུས་ཀྱིས་
ཐལ་སྦྱར་བརྐྱང་ཕྱག་འཚལ། །སེམས་རྩེ་གཅིག་གདུང་
བས་གསོལ་བ་བཏབ། །རྒྱུད་ཟབ་མོ་བསྟོད་པ་གླུར་
བླངས་ཐོས། །ཡི་དམ་དགྱེས་པ་རྡོ་རྗེ་ཞུས། །དོན་མཐར་
ཐུག་ཕྱག་རྒྱ་ཆེན་པོ་ཞུས། །དཔལ་གཉིས་མེད་ཨ་ཝ་དྷུ་ཏི་
པ། །ཕ་རྗེ་བཙུན་དེ་ཡིས་ཐུགས་རྗེས་བཟུང། །ནང་ཟབ་
མོ་བརྡ་ཡི་དབང་བཞི་བསྐུར། །རྒྱུད་ཡོངས་སུ་(༤༢ན)དག་
པར་བྱིན་གྱིས་བརླབས། །གཞི་འདུན་པའི་ས་བོན་གཏིང་
ནས་གཡོས། །ནང་རིག་པ་སེམས་ཀྱི་འདུག་ཚུལ་དེ། །འོད་
གསལ་སྐྱེ་འགག་མེད་པའི་ཕྱིར། །གཞི་མ་བཅོས་གཉུག་
མའི་ངོ་བོ་བསྟན། །གློ་བུར་གྱི་རྣམ་རྟོག་དབྱིངས་སུ་ཐིམ། །
ཟག་མེད་ཀྱི་བདེ་ཆེན་ནང་དུ་ཤར། །གདོད་ནས་དག་
པ་ཀུན་གཞིའི་རྒྱུད། །གཞི་ལ་སྐུ་གསུམ་གཏན་ལ་ཕབ། །

སེམས་ཆོས་ཉིད་མ་དང་ཞལ་ཡང་མཇལ། །དུས་ད་རེས་
ངོ་མཚར་ཆེ་བའི་ལྟས། །སྒྲོན་ཤིང་མར་མེ་མཛུབ་གང་
ལ། །ཞག་བདུན་བར་དུ་སྣང་བ་བྱུང། །བེམ་པོར་གྱུར་
པའི་ལྗོན་ཤིང་གིས། །རབ་ཏུ་མ་བཟོད་གཡོ་འགུལ་བྱས། །
སྤྲུལ་པའི་ལྕེ་སྤྱང་དམར་མོ་བདུན། །དངོས་སུ་གཏོར་མ་
ལེན་པ་མཐོང༎ས་གསུམ་གནས་པའི་མཁའ་འགྲོ་རྣམས༎
གཟུགས་མེད་སྔགས་ཀྱི་རང་སྒྲ་སྒྲོག །བར་སྣང་གང་བའི་
ཞིང་སྐྱོང་རྣམས། །སྣ་ཚོགས་རོལ་མོ་སྒྲོག་པ་ཐོས། །ཁྱེད་
སྐྱེ་བ་གསུམ་གྱི་འོག་རོལ་དུ། །མཆོག་གི་དངོས་གྲུབ་ཐོབ་
བོ་ཞེས། །རྗེ་མངའ་བདག་ཆེན་པོའི་ཞལ་ནས་ཐོས། །ལར་
མི་ང་རང་ངན་ཏེ་བླ་མ་བཟང། །ཆོས་ལྟ་བའི་ཡང་རྩེ་ཕུ་
ཐག་ཆོད།།ལམ་གྲུབ་མཐའ་དམའ་བའི་དོགས་མ་མཆིས༎
རྗེ་མཻ་ཏྲི་ཆེན་པོའི་བཞེད་པ་ལགས། །མི་ཁྱེད་ཀྱི་ཐུགས་
དགྱེས་དེ་ལ་མཛོད། །ཅེས་བླ་མ་མི་མཉམ་རྡོ་རྗེས་དབུ་
མཛད་པའི་མཆེད་གྲོགས་རྣམས་ལ་བྱོན་སྐྱེས་སུ་ཕུལ་
བར་གདའ། དེའི་དགུན་རྗེ་མར་པས་ཐུགས་དགོངས་
ལྟར་བལ་པོར་བསྙེལ་གསོ་ཞིང་བཞུགས་པ་ལས། དུར་

ཁྲོད་ར་མ་དོ་ལེར། ། བླ་མ་ཡེ་རངས་པས་དབང་བསྐུར་
དང་ཚོགས་འཁོར་མཛད་ཅིང་འདུག་པའི་ཚོགས་གྲལ་དུ།
མར་པ་ཡང་སྤྱན་དྲངས་ཏེ་བྱོན་པ་ལས། བླ་མ་ཡེ་རངས་
པ་ན་རེ། ལོ་ཙཱ་བ་ཁྱེད་ཀྱིས་བླ་མ་ནཱ་རོ་པ་དང་ལན་མང་
དུ་མཇལ། ཆོས་དང་ཕྱག་ལེན་མང་པོ་ཐོབ་ཡོད་འདུག་
པ་ངོ་མཚར་ཆེ། དེ་དག་བསྒོམས་པས་ཁྱེད་རང་ལ་
ཉམས་རྟོགས་ཅི་འདྲ་འཁྲུངས། ནཱ་རོ་པ་ལ་ངོ་མཚར་ཆེ་
བའི་ཡོན་ཏན་གང་འདྲ་མཐོང། ཁྱེད་རང་གིས་དང་པོ་
ཆོས་དང་མཇལ་ཚུལ་ལ་སོགས་པ་(༤༢བ)རྣམས་མདོར་
བསྡུས་པ་ཞིག་གསུངས་དང། ཞེས་འདྲིར་བྱུང་བའི་ལན་
དུ་རྗེ་མར་པས་མགུར་འདི་བཞེས་པར་གདའ།
༈ རྗེ་གོང་མ་རྣམས་ཀྱིས་བྱིན་བརླབས་པ། །བོད་ཀྱི་
སྒྲ་སྒྱུར་ལོ་ཙཱ་བ། །སྐྱེས་པ་མོན་བོད་མཚམས་སུ་སྐྱེས། །
ལས་འཕྲོ་མང་མཁར་ཕྱོགས་སུ་སད། །སྒྲ་སྒྱུར་འབྲོག་
མི་ལོ་ཙཱ་ལ། །སྒྲ་ཐང་ཀློག་སྐད་ཀྱི་ཡིག་ཚང་བསླབས། །
དམ་ཆོས་རྒྱ་གར་ཡུལ་ནས་བཙལ། །རྐང་པ་རླུང་གི་
འཁོར་ལོ་འདིས། །ཡོང་བ་བོད་ཀྱི་ཡུལ་ནས་འོང། །ཁོང་

སངས་རྒྱས་ནཱ་རོ་པཎ་ཆེན་དང། །ང་བོད་ཀྱི་མར་པ་ལོ་
ཙཱ་གཉིས། །སངས་རྒྱས་སེམས་ཅན་གཉིས་སུ་མཇལ། །
དབང་ཡོངས་སུ་རྫོགས་པར་ལན་བདུན་ཞུས། །ལར་ནི་
བླ་མ་བཅུ་གསུམ་ལ། །ནཱ་རོ་མཻ་ཏྲི་ཉི་ཟླ་འདྲ། །གཙོ་བོ་ནཱ་
རོ་པཎ་ཆེན་བཞུགས། །ངོ་མཚར་ཆེ་བ་འདི་འདྲ་མཐོང། །
ཤིང་ཙན་དན་སྨན་གྱི་སྡོང་པོ་ལ། །དགྱེས་རྡོར་སྤྲུལ་པའི་
ལྷ་དགུ་དང། །ཡུམ་ལྷན་ཅིག་སྐྱེས་མའི་ཐུགས་ཀ་ནས། །
ཨཥྚ་སྔགས་ཀྱི་འཁོར་ལོ་མཐོང། །ལྟོ་དཀར་ཉ་ཡི་ཁོག་པ་
ནས། །རོ་བརྒྱ་ལྡན་པའི་ཁ་ཟས་དང། །རང་བྱུང་ལོངས་
སྤྱོད་རྫོགས་སྐུར་མཐོང། །ནང་སེམས་ཉིད་ཆོས་ཀྱི་སྐུ་རུ་
མཐོང། །ཕྱི་སྣང་བ་སྤྲུལ་པའི་སྐུ་རུ་མཐོང། །སངས་རྒྱས་ནཱ་
རོའི་སྤྲུལ་པ་དེ། །བར་སྣང་ཀུན་ལ་གཤེགས་པ་མཐོང། །
རང་བྱུང་ཤེལ་གྱི་ཕ་བོང་ལ། །ནཱ་རོ་གཤེགས་པའི་ཞབས་
རྗེས་མཐོང། །ངོ་མཚར་དེ་ལས་ཆེ་བ་མེད། །མངའ་བདག་
རྒྱལ་སྲས་མཻ་ཏྲི་པ། །ནགས་སུ་དབང་བསྐུར་མཛད་པའི་
ཚེ། །དུར་ཁྲོད་རྒྱུ་བའི་ལྕེ་སྤྱང་རྣམས། །དངོས་སུ་གཏོར་
མ་ལེན་པ་མཐོང། །ས་གསུམ་གནས་པའི་ཌཱ་ཀི་རྣམས། །

དངོས་སུ་མཛད་སྤྱོད་བྱེད་པ་མཐོང། །ཕྱི་སྣང་བ་སྒྱུ་
མའི་འཁྲུལ་འཁོར་འདི། །གཡོ་མེད་ནམ་མཁའི་ཁྱིམ་དུ་
ཚུད། །བག་ཆགས་རྨི་ལམ་སྣང་བ་དེ། །འོད་གསལ་ངང་
དུ་ཡལ་ཏེ་ཐལ། །སྒྲོན་ཤིང་མར་མེ་མཛུབ་གང་ལ། །ཞག་
བདུན་བར་དུ་སྣང་བ་བྱུང། །ལམ་འབྲལ་མེད་སྒོམ་པའི་
རྣལ་འབྱོར་པ། །མཻ་ཏྲི་ཆེན་པོའི་ཞབས་ལ་རེག །ང་བྲམ་
ཟེ་ཆེན་པོའི་བརྒྱུད་པ་འཛིན། །ངོ་མཚར་ཆེ་བ་དེ་འདྲ་
མཐོང། །(༤༣ན)བདག་གི་རྟོགས་པ་བཤད་ན་ཡང། །ཁྱེད་
འགའི་ཐུགས་ལ་མི་ཤོང་སྟེ། ། ཟུར་ཙམ་བཤད་ན་འདི་
ལྟར་གདའ། །འོད་གསལ་གདེང་དང་ལྡན་ལགས་པས། །
ལྟ་བ་ལ་ཕྱོགས་རིས་མེད་དོ་ཨང། །སྒོམ་རྒྱུན་ཆད་མེད་
པ་ཆུ་བོའི་གཞུང། །ཐུན་བཞིར་སྒོམ་དུ་མི་སྣང་གི །ཚུལ་
འཆོས་རྟོག་པ་བོར་བ་ཡིས། །མཉམ་རྗེས་རྟོག་པ་མི་
འདུག་གོ །རླུང་སེམས་གཉིས་ལ་དབང་ཐོབ་པས། །འཁོར་
བའི་འཇིགས་པ་ཡལ་ནས་ཐལ། །དེ་རྣམས་བདག་གི་
རྟོགས་པ་ལགས། །ཞེས་གསུངས་པས། དེར་ཚོགས་པ་
རྣམས་རྗེ་མར་པ་ལ་བླ་མ་ལྟ་བུའི་མཐོང་སྐྱེས་སོ། །

དེ་ནས་དུར་ཁྲོད་དུ་ལྕེ་སྤྱང་གི་སྐད་དང་འུར་སྒྲ་
ཞིག་བྱུང་བས། ཁོང་རྣམས་ན་རེ། ཚོགས་སྲོད་ལ་ཐོན་
པ་བྱེད་དགོས། དུར་ཁྲོད་འདི་ཤིན་ཏུ་གཉན་པས་མི་
མ་ཡིན་གྱི་བར་ཆད་འབྱུང་ཉེན་ཡོད་ཟེར། འཇིགས་
སྣང་ཆེན་པོ་བྱེད་ཅིང་འདུག་པས། རྗེ་མར་པའི་ཐུགས་
དགོངས་ལ། ངའི་བླ་མ་ནཱ་རོ་མཻ་ཏྲི་ཡིན་ན་དུར་ཁྲོད་དུ་
རོ་གདན་དང། ཤ་ཆེན་དངོས་སུ་འབྱོར་ན་རབ། མ་འབྱོར་
ན་ཏིང་ངེ་འཛིན་གྱིས་བསྐྱེད་ནས་ཀྱང་ལོངས་སྤྱོད་ཅིང།
ཞིང་སྐྱོང་གི་མཁའ་འགྲོ་རྣམས་མངོན་སུམ་དུ་གྲལ་ལ་
བསྒྲིགས་ནས་གཏོར་མ་ལེན་པ་ལའང་མི་འཇིགས་པ་
ཡིན་ཏེ། དོ་ནུབ་ཀྱི་འདི་ཀུན་ལུང་སྟོངས་ཀྱི་ལྕེ་སྤྱང་གི་
སྐད་དང། འབྱུང་བའི་རང་སྒྲ་ལ་ཡང་འཇིགས་སྣང་བྱེད་
པ་འདུག་སྙམ་ནས། ནཱ་རོ་མཻ་ཏྲི་གཉིས་ཀྱི་ཡོན་ཏན་ཏུར་
གྱིས་དྲན་ཏེ། རྒྱ་གར་ནས་ཚུར་ཡོང་བ་ལ་འགྱོད་ཅིང། བླ་
མ་ཡང་རྒྱ་གར་ལ་འབྱོན་པ་ལ་ཐུགས་ཐག་བཅད་ནས་
མང་པོ་བཤུམ་ཞིང་བཞུགས་པ་ལས། དེ་ནུབ་ཐོ་རངས་
ཀྱི་མཚན་ལམ་དུ་གོས་ཤིང་ལོ་གྱོན་པའི་བུད་མེད་མཛེས་

མ་ཞིག་གིས་ཕྱག་མར་པའི་དབུ་ཐོག་ཏུ་བཞག་ནས། ཁྱོད་
ད་རྒྱ་གར་དུ་འགྲོ་བ་བས་བོད་དུ་ལོག་ན་འགྲོ་དོན་ཆེ་
སྟེ། གདུལ་བྱ་སྐལ་ལྡན་མང་པོ་ཡང་ཡོད་ཅིང། བོད་དུ་མ་
ཕྱིན་གྱི་བར་ལ་བར་ཆད་མི་འབྱུང་ངོ་ཞེས་ལུང་བསྟན་
པ་ལས། མནལ་སད་པ་དང་ཞིང་སྐྱོང་གི་(༤༣བ)མཁའ་
འགྲོ་ནཱ་རོ་མཻ་ཏྲིའི་ཐུགས་རྗེས་བསྐུལ་ནས་བཏང་བར་
ཐག་ཆོད་པས། ཐུགས་སྤྲོ་བའི་ཉམས་ཤིག་ཀྱང་ཤར་ཞིང།
བོད་ལ་འབྱོན་པར་ཐུགས་ཐག་བཅད་དེ། བལ་ཡུལ་རིན་
ཆེན་ཚུལ་གྱི་གཙུག་ལག་ཁང་ན། བླ་མ་པེན་ཏ་བ་ལས་
རལ་གཅིག་མའི་མངོན་རྟོགས་དང། བདུད་རྩི་འོད་ལྡན་
གྱི་སྒྲུབ་ཐབས་དང། རྫོགས་རིམ་ཁ་ཐོར་བ་འགའ་གསན་
ཅིང་བཞུགས་པ་ལས། ནུབ་གཅིག་གི་མནལ་ལམ་དུ་རྗེ་
མངའ་བདག་མཻ་ཏྲི་པ་སེང་གེ་ལ་ཆིབས་ནས་ནམ་མཁའ་
ལ་གཤེགས་པ་རྨིས། ། ཕ་རྗེ་བཙུན་ཐུགས་རྗེས་བཟུང་དུ་
གསོལ། ཞེས་འོ་དོད་བོས་པ་ལས། མདུན་གྱི་ནམ་མཁའ་
ལ་བྱོན་ནས་མཚོན་པའི་བརྡ་བསྟན། དཔེ་དང་བྲལ་
བའི་ཆོས་གསུངས། མཐའ་ལས་འདས་པའི་དོན་རྟོགས།

སྔར་མ་སྐྱེས་པའི་ཉམས་ཤར་བ་རྨིས། དེར་མནལ་སད་
པ་དང་ནམ་ལངས་འདུག་པས། བླ་མ་དྲན་ནས་མང་
དུ་བཤུམས། དེའི་ཕྱི་ནུབ་བླ་མ་པེན་ཏ་བ་ལ་ཆོས་ཐོན་
པའི་གཏང་རག་དང། མཻ་ཏྲི་པ་ལ་གསོལ་བ་འདེབས་
པའི་ཚོགས་མཆོད་བཟང་པོ་ཞིག་བཤམས་པའི་གྲལ་
དུ་པེན་ཏ་བའི་ཞལ་ནས། དོ་ནུབ་ཀྱི་ཚོགས་གྲལ་འདིར།
ཁྱེད་རང་གི་ཐུགས་ལ་འཁྲུངས་པའི་མགུར་གཅིག་ཅིས་
ཀྱང་ལེན་དགོས་གསུངས་པས། རྗེ་མར་པས་མཚན་ལྟས་
བཟློས་པའི་མགུར། ཡིད་བྱིང་བ་གསེང་བར་བྱེད་པ་ཆུ་
ལྕགས་ཟིལ་པ་ཅན་གྱི་སྐད་ལ་རྟ་དྲངས་པའི་མགུར་ཆེན་
འདི་གསུངས་སོ། །
༈ རྗེ་སྙིང་པོ་དོན་རྟོགས་ཆོས་ཀྱི་སྐུ། །མཚན་ཡོངས་
སུ་གྲགས་པའི་མཻ་ཏྲི་པ། །ཁོང་བསམ་ཞིང་སྐུ་དྲིན་ཆེ་བའི་
ཕྱིར། །མི་ཁོ་བོའི་ཡིད་ལ་ཤིན་ཏུ་གཅགས། །ང་རྩེ་གཅིག་
གདུང་བ་རྒྱུན་མི་ཆད། །ཕ་བྱིན་གྱིས་རློབས་ཤིག་སྤྲུལ་
པའི་སྐུ། །ཁྱེད་འདྲེན་པའི་བླ་མ་སྐུ་དྲིན་ཅན། །དཔལ་
པེན་ཏ་བ་ཡིས་དབུ་མཛད་ནས། །ཁྱེད་འདིར་བཞུགས་

ཀྱི་རྣལ་འབྱོར་ཕོ་མོ་རྣམས། །གླུ་འདི་ལ་དར་ཅིག་སྙན་
གསོན་མཛོད། ། །དབྱངས་འདི་ལ་མཁའ་འགྲོའི་བྱིན་
རླབས་ཆགས། །ང་མར་(༤༤ན)སྟོན་ཆོས་ཀྱི་བློ་གྲོས་འདི། །
ཚེ་སུམ་ཆ་རྒྱ་གར་ཡུལ་དུ་བསྐྱལ། །ལོ་བཞི་བཅུའི་བར་
དུ་ཐོས་བསམ་བྱས། །དུས་ན་ནིང་གདུག་པ་སྦྲུལ་གྱི་ལོ། །
ཆོ་འཕྲུལ་ཁྲ་ཡི་ཟླ་བ་ལ། །མི་ཁོ་བོ་ལམ་ལ་ཞུགས་ནས་
མཆིས། །ཆུ་འཇིགས་སུ་རུང་བའི་གངྒ་བརྒལ། །རིགས་
ངན་ཤི་སྐྱིད་ཀྱི་ཇག་པ་གཉིས། །ཆུ་ལ་ཉ་ལྟར་འཛུལ་ཞིང་
བྱུང། །ཐང་ལ་རྟ་ལྟར་རྒྱུག་ཅིང་བྱུང། །ཚེ་སྔ་ཕྱི་དྲན་པས་
དངངས་སྐྲག་མྱོང། །ཕ་རྗེ་བཙུན་སྤྱི་བོར་བསྒོམ་པ་ལས། །
ཁོང་ཡང་ཡང་ལྟ་ཞིང་ལོག་ནས་ཐལ། །སྲོག་ཆུ་ནས་
བཏོན་ནོ་སྐུ་དྲིན་ཅན། །ཕ་ཁྱེད་ཀྱི་དྲིན་ལ་འཁོར་ཐབས་
མེད། །དུས་ཁ་སང་ཟླ་བ་སྔ་མ་ཡི། །ཁྱད་པར་ཡར་ངོའི་
ཚེས་བཅུ་ལ། །དུར་ཁྲོད་ར་མ་དྷོ་ལེ་དེར། །བླ་མ་མཉེས་
པའི་མཆོད་པ་ཕུལ། །མཁའ་འགྲོ་མཉེས་པའི་ཚོགས་
འཁོར་བསྐོར། ཁོང་འདིར་ཚོགས་ཀྱི་རྣལ་འབྱོར་མཐོང་
ཙ་ན། །རྗེ་ནཱ་རོ་མཻ་ཏྲི་ཏུར་གྱིས་དྲན། །ཐུགས་བརྩེ་བས་

འབྲལ་མེད་བསྐྱངས་པའི་ཕྱིར། །ཕའི་མཛད་སྤྱོད་བསམ་
ཞིང་ཡིད་ལ་དྲན། །སེམས་གདུང་བས་མ་བཟོད་མཆི་
མ་ཤོར། །སླར་རྒྱ་གར་ཡུལ་དུ་ལྡོག་གམ་བསམ། །ནམ་
ཐོ་རངས་ཐམ་ཐུམ་རྨི་ལམ་ན། །གོས་ཤིང་ལོ་གྱོན་པའི་
བུད་མེད་གཅིག ། །ཕྱག་གཡས་པ་བརྐྱང་མཛད་སོར་མོ་
རྣམས། །མི་ཁོ་བོའི་མགོ་ལ་རེག་མཛད་དེ། །ཁྱོད་རྒྱ་གར་
ཡུལ་དུ་མ་ལྡོག་པར། །སླར་བོད་ཡུལ་དབུས་སུ་སོང་ཞིག་
གསུངས། །ལྗོངས་ཁ་བ་ཅན་དུ་མ་ཕྱིན་བར། །ཕྱི་ནང་གི་
བར་ཆད་མི་འབྱུང་ཞིང། །གདུལ་བྱ་སྣོད་ལྡན་ཡོད་དོ་
ཞེས། །ལུང་བསྟན་བྱིན་གྱིས་བརླབས་པར་མཛད། །དེ་
ཞིང་སྐྱོང་གི་མཁའ་འགྲོ་ཡིན་པར་ངེས། །དེ་ཡང་རྗེ་
བཙུན་ཁྱེད་ཀྱི་དྲིན། །མདང་བག་ཆགས་གཉིད་ཀྱི་རྨི་
ལམ་ན། །རྗེ་མངའ་བདག་རྒྱལ་སྲས་མཻ་ཏྲི་པ། །ཁོང་སེང་
གེ་ཆིབས་ནས་མཁའ་ལ་གཤེགས། །མི་ཁོ་བོའི་མདུན་དུ་
བྱོན་ནས་ཀྱང། །སྐྱེ་མེད་མཚོན་པའི་བརྡ་གསུམ་བསྟན། །
ཡི་གེ་མེད་པའི་ཆོས་གཅིག་གསུངས། །བརྗོད་དུ་མེད་
པའི་དོན་གཅིག་རྟོགས། །སྔོན་ཆད་མེད་པའི་(༤༤བ)ཉམས་

གཅིག་ཤར། །ནམ་ལངས་གཉིད་དེ་སད་ཙ་ན། །རྗེ་ཡང་
ཡང་དྲན་ནོ་མཻ་ཏྲི་པ། །མི་ཁོ་བོའི་མིག་སྔར་བྲལ་མ་ཕོད། །
གདོང་མཆི་མས་གང་བའི་ངུ་འབོད་ཤོར། །དབུགས་ཁ་
ནས་མ་ཐོན་བྱང་ཁོག་རྒྱངས། །ཕ་སྙིང་ལ་འདོད་དོ་སྐོམ་
ཆུ་ལྟར། །མི་ཁོ་བོའི་གདུང་སེམས་མཁྱེན་ལགས་སམ། །ཕ་
ཡིས་ལམ་སྣ་དྲོངས་ཤིག་སྤྲུལ་པའི་སྐུ། །ལར་རྨི་ལམ་བག་
ཆགས་ཡིན་མོད་ཀྱང། །ཕ་རྗེ་བཙུན་བྱོན་པ་ངོ་མཚར་ཆེ། །
སེམས་དགའ་ལ་མི་དགའ་མཐོ་དམན་བྱུང། །ཁྱེད་འདིར་
བཞུགས་ཀྱི་སྙན་དུ་ཞུས་པ་ལགས། །ཞེས་གསུངས་པ་དང།
ཡང་པེན་ཏ་བས། རྗེ་མར་པ་བྲོད་པ་བསྐྱེད་ཅིང། བླ་མའི་
ངོ་བོ་གཅིག་ལ་རང་རང་གི་མཐོང་སྣང་ལྟར་ལས་ཡོན་
ཏན་ཐ་དད་དུ་འབྱུང་བ་དང། རྨི་ལམ་དེ་རྣམས་ཇི་ལྟར་
བྱུང་ཚུལ་དྲི་བའི་ཕྱིར་ལན་གསུངས་པ།
༈ གྲོགས་སྙིང་དང་འདྲ་བའི་ལོ་ཙཱ་བ། །བུ་ཁྱེད་ལ་
དད་པ་གཏིང་ནས་ཡོད། །གཞི་རང་དབང་ཐོབ་པའི་
འདུན་མ་ཡོད། །ཡིད་ལྷག་པར་བརྩེ་བའི་སྙིང་རྗེ་ཡོད། །
རྒྱུད་ཡོངས་སུ་དག་པའི་སེམས་བསྐྱེད་ཡོད། །རིགས་ཁྱད་

པར་ཅན་གྱི་སྐྱེས་བུ་ཁྱེད། །སྔོན་ཆད་བླ་མ་མ་རྙེད་པས། །
ད་ལྟ་གྲུབ་ཐོབ་དངོས་དང་མཇལ། །དེ་ཡང་གྲོགས་པོ་
ང་ཡི་དྲིན། །བྱས་པ་དྲིན་གཟོ་ཡོད་པའི་ཕྱིར། །མི་ང་ཡང་
གཙུག་གི་ནོར་བུར་མཐོང། །བུ་བྱས་པ་ཤེས་པ་ངོ་མཚར་
ཆེ། །གསང་སྔགས་རྒྱལ་པོ་མཆོག་གི་ལམ། །བགྲོད་པ་ཀུན་
གྱི་གཞིར་གྱུར་པ། །ལྷག་པའི་དམ་ཚིག་ཁྱེད་ལ་ཡོད། །
ལྷ་དང་མཁའ་འགྲོས་རྗེས་གནང་ཞིང། །བླ་མའི་མན་
ངག་སྙིང་ལ་བཞུགས། །དུས་འདིར་བདེ་བ་ཐོབ་པར་
རིགས། །དུས་གསུམ་སངས་རྒྱས་ཐམས་ཅད་ཀྱི། །དངོས་
གྲུབ་ཀྱི་རྩ་བ་བླ་མ་རྗེ། །སྤྲུལ་སྐུ་མཆོག་གི་རྗེ་བཙུན་ལ། །
ནམ་མཁའ་ལྟ་བུར་ངོ་ཤེས་ན། །སྐྱེ་བ་མེད་པའི་དོན་
རྟོགས་གྱུར། །ཉི་མ་ལྟ་བུར་ངོ་ཤེས་ན། །གདལ་བའི་སྙིང་
རྗེ་ཆེན་པོ་འབྱུང། །ཟླ་བ་ལྟ་བུར་ངོ་ཤེས་ན། །ཉོན་མོངས་
གདུང་བ་སེལ་བར་བྱེད། །རྒྱ་མཚོ་ལྟ་བུར་ངོ་ཤེས་ན། །མི་
གཡོ་མཆོག་གི་ཏིང་འཛིན་བརྙེས། །ནོར་བུ་ལྟ་བུར་ངོ་
(༤༥ན)ཤེས་ན། །དགོས་འདོད་རེ་བ་ལྷུན་གྱིས་གྲུབ། །དེད་
དཔོན་ལྟ་བུར་ངོ་ཤེས་ན། །ཐར་པའི་རིན་ཆེན་གླིང་དུ་

སྐྱེལ། །དམག་དཔོན་ལྟ་བུར་ངོ་ཤེས་ན། །ལོག་ལྟ་དགྲ་ཡི་
གཡུལ་ངོ་འཇོམས། །རལ་གྲི་ལྟ་བུར་ངོ་ཤེས་ན། །དངོས་
འཛིན་འཆིང་བ་གཅོད་པར་བྱེད། །འཁོར་ལོ་ལྟ་བུར་ངོ་
ཤེས་ན། །མཐའ་ལ་མི་གནས་དོན་རྟོགས་འགྱུར། །སེངྒེ་ལྟ་
བུར་ངོ་ཤེས་ན།།གཟུང་འཛིན་རི་དྭགས་ཟིལ་གྱིས་གནོན།།
གླང་པོ་ལྟ་བུར་ངོ་ཤེས་ན། །ཉམ་ངའི་བདུད་ལས་ཐར་
བར་བྱེད། །རྟ་མཆོག་ལྟ་བུར་ངོ་ཤེས་ན། །མྱ་ངན་འདས་
པའི་དབྱིངས་སུ་སྐྱེལ། །རྒྱལ་པོ་ལྟ་བུར་ངོ་ཤེས་ན། །ཀུན་
གྱིས་མཆོད་ཅིང་བཀུར་བར་བྱེད། །རིགས་ལྡན་ཁྱེད་ཀྱིས་
གང་མཐོང་བ། །དྲིན་ཅན་ཕ་ལྟར་ངོ་ཤེས་པས། །ཆོས་ཀྱི་
རྒྱལ་སྲིད་རྒྱུན་མི་ཆད། །བུ་ཁྱོད་ཀྱི་བག་ཆགས་རྨི་ལམ་ན། །
རྗེ་མངའ་བདག་ཆེན་པོ་བྱོན་ནས་ཀྱང། །སྐྱེ་མེད་མཚོན་
པའི་བརྡ་བསྟན་ཞིང། །ཡི་གེ་མེད་པའི་ཆོས་གསུངས་
པས། །མཐའ་ལས་འདས་པའི་དོན་རྟོགས་ནས། །སྔར་མ་
སྐྱེས་པའི་ཉམས་ཤར་བ། །དེ་དོན་གང་ལགས་སྨྲ་བར་
རིགས། །ཅེས་གསུངས་པས། ཡང་རྗེ་མར་པས། རྨི་ལམ་དུ་
གསན་ཞིང་ཐུགས་ཉམས་སུ་བྱོན་པ་རྣམས། བླ་མ་པེན་

ཏ་བས་དབུ་མཛད་པའི་མཆེད་གྲོགས་རྣམས་ལ་རྟོགས་
པ་ཕུལ་བ།
༈ རྗེ་བརྟུལ་ཞུགས་སྤྱོད་པའི་པེན་ཏ་བ། །མཚན་
ལྷ་ཡིས་ལུང་བསྟན་ངོ་མཚར་ཆེ། །དཔལ་གཉིས་མེད་
རོལ་པའི་ཕྱག་འོག་ན། །སེམས་ཐ་དད་མེད་པའི་རྡོ་རྗེའི་
སྤུན། །ཤྲི་གུ་ན་མ་དྷིས་དབུ་མཛད་པའི། །གྲལ་གཡས་ལ་
བཞུགས་པའི་དཔའ་བོ་གསོན། །དེ་འོག་སྦས་པའི་རྣལ་
འབྱོར་མ། །ལྕམ་སུ་ཀ་བཛྲས་དབུ་མཛད་པའི། །གྲལ་
གཡོན་ན་བཞུགས་པའི་དཔའ་མོ་གསོན། །སྤྱིར་ཆོས་
རྣམས་ཐམས་ཅད་སྒྱུ་མ་སྟེ། །རྨི་ལམ་སྒྱུ་མ་ཁྱད་པར་
འཕགས། །ནམ་སྲོད་ལ་བག་ཆགས་རྨི་ལམ་འབྱུང། །དེ་ལ་
བཟའ་གཏད་ཅི་ཡང་མེད། །ནམ་གུང་བདུད་ཀྱི་སྤྲུལ་པ་
སྟོན། །དེ་ལ་ཡིད་བརྟན་བྱར་མི་རུང། །(༤༥བ)ཐོ་རངས་ལྷ་
ཡིས་ལུང་བསྟན་པ། །ཆེ་ན་ངོ་མཚར་དེ་ཆེ་མོད། །དགུང་
ད་ནང་སྐྱ་རེངས་ཤར་བ་ལ། །རྗེ་མངའ་བདག་ཆེན་པོ་
བྱོན་ནས་ཀྱང། །མཐར་ཐུག་སྟོན་པའི་ཆོས་གསུངས་པ། །
དེ་མ་བརྗེད་དྲན་པ་འདི་ལྟར་གདའ། །སྤྱིར་ཆོས་རྣམས་

ཐམས་ཅད་སེམས་ཉིད་དེ། །རང་སེམས་ཉིད་ལས་བླ་མ་
བྱུང། །སེམས་ལས་གུད་ན་གཞན་མེད་པས། །ཅིར་སྣང་
ཐམས་ཅད་སེམས་ཀྱི་ངང། །དེ་ཡང་གདོད་ནས་མ་གྲུབ་
པ། །མ་སྐྱེས་གཉུག་མའི་གནས་ལུགས་ལས། །རྣམ་རྟོག་
རྩོལ་བས་སྤང་དུ་མེད། །མ་བཅིངས་རང་ས་ལྷུག་པར་
ཞོགས། །དེ་ཉིད་བརྡ་ཡིས་མཚོན་པའི་ཕྱིར། །མི་རོ་གདོལ་
བ་ཁྱི་དང་ཕག །བུ་ཆུང་སྨྱོན་པ་གླང་ཆེན་དང། །ནོར་བུ་
རིན་ཆེན་ཨུ་པ་ལ། །རྔུལ་ཆུ་རི་དྭགས་སེངྒེ་དང། །བྲམ་ཟེ་
་སྙན་མཐོང་ངམ་གསུངས། །བརྡ་ཡིས་མཚོན་པའི་དོན་
རྟོགས་པ། །འཁོར་འདས་གཉིས་སུ་མི་འཛིན་ཅིང། །སྤང་
བླང་རྒྱུད་ལ་མི་སྦྱོར་བ།།གཞན་ནས་འབྲས་བུ་མི་རེ་ཞིང།།
མེད་ལ་བྱར་མེད་སྤྲོས་དང་བྲལ། །མཐའ་བཞི་དག་ཏུ་
ལྷུང་བ་མེད། །སྒོམ་དུ་མེད་ཅིང་ཡེངས་སུ་མེད། །དྲན་དུ་
མེད་ཅིང་བརྗོད་དུའང་མེད། །གང་གིས་ཀྱང་ནི་མཚོན་
དུ་མེད། །བླ་མའི་དྲིན་གྱིས་དེ་ལྟར་རྟོགས། །དེ་དོན་རྟོགས་
པའི་ཉམས་ཤར་བས། །སེམས་དང་སེམས་བྱུང་འགགས་
པ་ཡི། །དབྱིངས་དང་རིག་པ་དབྱེར་མེད་དེ། །སྐྱོན་དང་

ཡོན་ཏན་སྐྱེ་བྲི་མེད།༎བདེ་སྟོང་གསལ་ལ་མ་འགགས་པ།
འོད་གསལ་འགྲོ་འོང་མེད་པར་ཤར། །གཉུག་མ་ངོ་སྤྲོད་
ལྟ་བའི་གནད། །སྐྱེ་མེད་མཚོན་པའི་བརྡ་དོན་རྣམས། །རྗེ་
མངའ་བདག་ཆེན་པོའི་ཞལ་ནས་ཐོས། །ངག་བརྗོད་པ་གླུ་
རུ་མི་བླང་དུ། །རྗེ་གོང་དུ་བཀའ་ནན་ཆེ་བ་དང། །མཆེད་
གྲོགས་རྣམས་ཀྱི་ཞལ་མ་ལྕོག །མཁའ་འགྲོས་ཀོ་ལོང་མི་
མཛད་ཞུ། །ཞེས་པེན་ཏ་བས་དབུ་མཛད་པའི་མཆེད་
གྲོགས་རྣམས་ལ་བལ་ཡུལ་རིན་ཆེན་ཚུལ་གྱི་གཙུག་ལག་
ཁང་དུ། མངའ་བདག་མཻ་ཏྲི་པ་རྨི་ལམ་དུ་བྱོན་ནས་ཕྱག་
རྒྱ་ཆེན་པོ་བརྡའི་དོན་བསྟན་པ་རྣམས་མགུར་དུ་བཞེས་
པའོ། །གསུང་(༤༦ན)མགུར་འདི་ཉིད་རྗེ་མར་པས་བོད་
དུ་རྗེ་བཙུན་མི་ལ་དང། མར་པ་མགོ་ལེགས་གཉིས་མ་
གཏོགས་གཞན་ལ་མ་གནང་ཞིང། རྗེ་མཆེད་གཉིས་ཀྱིས
ངན་རྫོང་སྟོན་པ་བྱང་ཆུབ་རྒྱལ་པོ་ལ་གནང་བ། སེམས་
ཅན་གྱི་དོན་དུ་ཀུན་ལ་གྲགས་པ་བགྱིས་པ་ལགས་སོ། །
དེ་ནས་རྗེ་མར་པས་བལ་ཡུལ་གྱི་བླ་མ་རྣམས་ལ་ཕྱི་
ཕྱག་ཕུལ་ནས་བོད་ལ་བྱོན་པར་གདའ། དེའི་ཚེ་ལྷོ་བྲག་

གི་བུ་སློབ་རྣམས་བླ་མ་ཕེབས་བསུ་རེ་བའི་ཐུགས་འདུན་
དྲག་པོ་ལ་བརྟེན། བལ་པོར་མཇལ་བའང་སྲིད་དམ། མ་
མཇལ་རུང་སྐད་ཆ་འདྲ་ཐོས་སུ་རེ་བས་མ་ཟུག་པར་
མར་པ་མགོ་ལེགས་བལ་པོར་འབྱོན་དགོངས་ནས་བྱོན་
པ་དང། བླ་མ་ཚུར་བྱོན་པ་སྐྱིད་གྲོང་གི་མ་ཟད་མམ་ཞེས་
བྱ་བའི་ཡུལ་དགོན་ཞིག་ཏུ་དཔོན་སློབ་གཉིས་མཇལ་
ཏེ་ཕྱག་ཕྱི་བྱས་བྱོན་པ་ལས། མང་ཡུལ་གླང་པོ་མཁར་དུ་
སྔར་གྱི་བུ་སློབ་རྣམས་ཀྱིས་སྣ་ལེན་བྱས་ཆོས་ཞུས། ཞག་
ཤས་བསྙེལ་གསོ་མཛད་ཅིང་བཞུགས་པའི་བར་ལ་གཡུ་
ལ་སོགས་པའི་འབུལ་བ་མང་དག་བྱུང། དེ་ནས་གཙང་
དུ་བྱོན་པས་ཉང་སྟོད་སྟག་ཚལ་གྱི་མེ་སྟོན་ཚོན་པོའི་
དགོན་པ་རུ་ཕེབས་པས། སྣ་ལེན་གྱི་ཚོགས་མཆོད་བཟང་
པོ་ཞིག་བཤམས་པའི་ཚེ། མེ་སྟོན་གྱིས་བླ་མ་ལགས། དོ་
ནུབ་ཀྱི་ཚོགས་འཁོར་འདི་ལ་བླ་མ་འབྱོན་ལམ་ས་ཐག་
རིང་པོ་ནས་བྱོན་པའི་སྟབས་ཀྱིས། སྐུ་འོ་བརྒྱལ་ནའང་
གསང་སྔགས་ཕྱག་ལེན་གྱིས་ཆེ་བ་ལགས་པས། ཆོ་གའི་
ཕྱག་ལེན་དང་ཆོ་ག་རྒྱས་པ་ཕྱིས་ཀྱི་མིག་ལྟོས་ལ་ཕན་

ཐོགས་པ་ཞིག་ཐུགས་རྗེས་འཛིན་པར་ཞུ། ཞེས་ཞུས་པས།
རྗེ་མར་པས་ཀྱང་ཕྱག་ལེན་དང་བཅས་ཆོ་ག་རྒྱས་པར་
མཛད་པས། ཚོགས་གྲལ་དུ་མེ་སྟོན་སྔར་མོས་བཞིན་པའི་
ཁར་སྣང་བ་འགྱུར་ནས་བླ་མ་ལགས། སླར་ཡང་ཚོགས་
འཁོར་ཇི་ཙམ་ཞིག་མཛད་པ་ལས། བདག་ལ་དོ་ནུབ་ཀྱི་
འདི་ཡིད་འགྱུར་སྟོབས་ཆེ་བ་ཞིག་བྱུང། རྗེ་རིན་པོ་ཆེས་
རྒྱ་གར་དུ་ཚོགས་འཁོར་མང་པོ་གཟིགས་ཤིང་མཛད་
ཡོད་(༤༦བ)པ་གཞིར་བཞག་པས། ཚོགས་འཁོར་དགོས་
པའི་དུས་དང། ངོ་མཚར་ཆེ་བ་གང་གཟིགས་པ་རྣམས་
གསུང་དུ་གསོལ། ཞེས་གསོལ་བ་བཏབ་པས། དེའི་ལན་
དུ། རྗེ་མར་པས་ཚོགས་ཀྱི་དགོས་པ་དང་གཟིགས་ཚུལ་
གྱི་མགུར་འདི་གསུངས་སོ། །
༈ ཚོགས་ཀྱི་འཁོར་ལོ་སྐད་པ་དེ། །སྨིན་ལམ་དབང་
བཞི་བསྐུར་བའི་ཚེ། །ཚོགས་ཀྱི་འཁོར་ལོ་དགོས་པ་
ཡིན། །རབ་ཏུ་གནས་པ་བྱེད་པའི་ཚེ། །ཚོགས་ཀྱི་འཁོར་
ལོ་དགོས་པ་ཡིན། །མཁའ་འགྲོའི་བྱིན་རླབས་ཞུ་བའི་
ཚེ། །ཚོགས་ཀྱི་འཁོར་ལོ་དགོས་པ་ཡིན། །རྒྱུད་སྡེའི་ཉན་

བཤད་བྱེད་པའི་ཚེ། །ཚོགས་ཀྱི་འཁོར་ལོ་དགོས་པ་ཡིན། །
གདམས་ངག་ཟབ་མོ་ཞུ་བའི་ཚེ། །ཚོགས་ཀྱི་འཁོར་ལོ་
དགོས་པ་ཡིན། །ཁོ་བོ་མར་པ་ལོ་ཙཱ་འདིས། །རྒྱ་གར་
ཡུལ་དུ་ལན་གསུམ་ཕྱིན། །སྤྱིར་ཚོགས་ཀྱི་འཁོར་ལོ་
བསམ་མི་ཁྱབ། །དགོས་ངོ་མཚར་ཆེ་བ་འདི་དྲ་མཐོང། །
རྗེ་བཙུན་ནཱ་རོ་པཎ་ཆེན་ལ། །རྗེ་རིགས་ཀྱི་དེད་དཔོན་
འཁོར་ལོ་དང། །ཆང་འཚོང་གི་བུ་མོ་ཀུནྜ་ལིས། ། །རིན་
ཆེན་འཁར་བའི་མཎྜལ་ལ། །ཀར་ཤ་པ་ནའི་རྒྱན་བཀོད་
ཕུལ། །ལོ་གཅིག་གོང་ནས་གསོལ་བ་བཏབ། །རྗེ་ནཱ་རོ་
ཆེན་པོས་ཞལ་གྱིས་བཞེས། །སེང་ལྡེང་ནགས་ཀྱི་དུར་
ཁྲོད་དུ། །ཚོགས་འཁོར་རིམ་པ་གསུམ་དུ་བསྐོར། །ལོངས་
སྤྱོད་འབྱོར་པ་དཔག་མེད་པས། །ཚོགས་དང་གཏོར་མ་
རྒྱ་ཆེན་བཤམས། །དཔལ་ལྡན་ནཱ་རོའི་བྱིན་རླབས་ཀྱིས། །
དཔལ་བདེ་མཆོག་འཁོར་ལོའི་ལྷ་ཚོགས་དང། །གྲངས་
མཉམ་གསང་སྔགས་རྣལ་འབྱོར་པ། །ཕོ་མོ་དྲུག་ཅུ་རྩ་
གཉིས་ཚོགས། །ཟབ་མོ་བརྡ་དང་སྐད་ཀྱིས་འདྲི། །རྗེ་ནཱ་
རོ་ཆེན་པོའི་ཐུགས་ཀ་ནས། །བདེ་མཆོག་འཁོར་ལོའི་ལྷ་

ཚོགས་རྣམས། ། །དཀྱིལ་འཁོར་གྱི་དབུས་སུ་ལེགས་པར་
བཞུགས། །ཆོ་གའི་རིམ་པ་རྒྱས་པར་མཛད། །རྗེ་བཙུན་
ནཱ་རོ་ཆེན་པོ་དེས། །རྡོ་རྗེ་དྲིལ་བུ་ཕྱག་ཏུ་བསྣམས། །རུས་
པའི་རྒྱན་དྲུག་སྐུ་ལ་གསོལ། །ཁྲུ་གང་ཙམ་གྱི་ནམ་མཁའ་
ལ། །གཡས་བརྐྱང་གར་གྱི་རོལ་པས་བཞུགས། །རྣལ་
འབྱོར་ཕོ་མོ་གཞན་རྣམས་ཀྱང།།ཕྱག་གཡས་ཌཱ་མ་རུ་
འཁྲོལ་ཞིང། །གཡོན་པ་ཏིང་ཏིང་(༤༧ན) ཤགས་བསྣམས་
ནས། །གར་གྱི་ཉམས་ཀྱིས་རོལ་བ་མཐོང། །ཁོ་བོ་མར་པ་
ལོ་ཙཱ་ངས། །ལྷན་ཅིག་སྐྱེས་པ་ཆོས་ཀྱི་སྐུ། །ཟབ་མོ་དབང་
བཞིའི་ངོ་བོ་མཐོང། །ང་དེ་འདྲའི་རྗེ་དང་མཇལ་བ་ཡིན། །
ཚོགས་འཁོར་དེ་འདྲ་མཐོང་བ་ཡིན། །ཕལ་དང་ཕལ་གྱི་
ཆོས་མ་ཡིན། །དེ་ངོ་མཚར་ཆེའམ་གཙང་སྟོན་པ། །ཞེས་
གསུངས་པས་དད་པ་ལྷག་པར་སྐྱེས་ཏེ། བླ་མ་ལགས། ད་
ལན་གྱི་འབྱོན་སྐོར་འདི་ཡང་ཐོག་མར་བདག་རང་དང་
མཇལ་བྱུང་བས། སྔར་མ་གསན་པའི་དབང་གདམས་
པ་ཁྱད་པར་ཅན་ཡོད་ངེས་པས། བདག་ལ་ཐུགས་རྗེས་
འཛིན་པར་ཞུ། ཞེས་ཞུས་པས། མཁའ་འགྲོ་སྙན་བརྒྱུད་ལ་

ནི་བཀའ་རྒྱ་ཡོད་པས་མ་གནང། གཞན་སྔར་མ་གནང་
བའི་ཆོས་མང་དག་གནང་ཞིང་བཞུགས་ཏེ་ཐོན་པའི་
ཚེ། རྗེ་མར་པས། རྒྱ་གར་ལན་གསུམ་པ་འཁོར་ནས། མེ་
སྟོན་གྱིས་འབུལ་ཆེན་གསུམ་བྱས་པའི་དང་པོ་ལོངས
སྤྱོད་ཐུགས་སུ་བྱོན་པ་སྟོབས་ཆེ་བའི་འབུལ་བ་བགྱིས་ཏེ་
ཞུ་བ་ཕུལ་བ་ནི། སྤྱན་ལམ་དུ་ཕེབས་པའི་འབུལ་བ་འདི་
དང་ད་ལན་བདག་རང་ལ་ཆོས་གནང་བའི་ཡོན་དང།
རྗེ་རིན་པོ་ཆེ་སྐུ་ན་བགྲེས་རུང་བར་ཆད་མེད་པར་རྒྱ་
གར་འཁོར་བས། བུ་སློབ་རྣམས་ཀྱི་བསམ་པ་མཐར་ཕྱིན་
པའི་དགའ་སྟོན་དང་གཏང་རག་ལགས་པས། འདི་དག་
བཞེས་ནས་བླ་མ་གོང་མ་རྣམས་ལ་བསྟོད་པ་དང་བཅས་
མགུར་གཅིག་གསུང་བར་ཞུ། ཞེས་གསོལ་བ་བཏབ་པའི་
ལན་དུ་རྗེ་མར་པས་བླ་མ་རྣམས་ལ་བསྟོད་པའི་མགུར་
འདི་གསུངས་སོ། །
༈ རྗེ་མི་བསྐྱོད་བདེ་བ་ཆེན་པོའི་སྐུ། །རྡོ་རྗེ་མཁའ་
འགྲོས་མཉམ་སྦྱོར་བ། །དཔའ་བོ་རྣམས་ཀྱི་གཙོར་གྱུར་
པའི། །ཧེ་རུ་ཀ་དཔལ་ཕྱག་འཚལ་བསྟོད། །བཀའ་གསང་

སྔགས་མ་ལུས་སྡུད་པ་པོ། །གསང་བའི་བདག་པོ་ཉིད
དང་ནི། །དམ་ཆོས་མི་ཡུལ་རྒྱས་མཛད་པའི། །རྗེ་ཀླུ་སྒྲུབ་
ཡབ་སྲས་རྣམས་ལ་བསྟོད། །མི་ཟད་རྡོ་རྗེའི་ལྕེ་འབབ་
པ། །འཇིགས་ལས་སྐྱོབ་པའི་ཐུགས་རྗེ་ཅན། །ས་གསུམ་
དབང་ཕྱུག་ཏཻ་(༤༧བ) ལོ་པ། །མཆོག་གི་དངོས་གྲུབ་བརྙེས་
ལ་བསྟོད། །བཅུ་གཉིས་དཀའ་སྤྱད་བླ་མ་བསྟེན། །སྡེ་སྣོད་
རྒྱུད་སྡེ་མ་ལུས་པ། །སྐད་ཅིག་ཉིད་ལ་ཐུགས་སུ་ཆུད། །རྗེ་
སངས་རྒྱས་མི་གཟུགས་ཁྱོད་ལ་བསྟོད། །མི་ཕྱེད་ཕྱག་རྒྱ་
ཆེན་པོའི་གཟུགས། །མ་བཅོས་གཉུག་མའི་ངོ་བོ་འཆང། །
སྤྲོས་བྲལ་བདེ་བའི་དོན་རྟོགས་པ། །རྗེ་རྒྱལ་སྲས་མཻ་ཏྲིའི་
ཞབས་ལ་བསྟོད། །བསྟན་པ་བཀའ་ཡི་བརྒྱུད་པ་འཆང། །
གསང་འདུས་ཟབ་མོའི་དངོས་གྲུབ་བརྙེས། །མཁྱེན་པ་
ཐུགས་རྗེར་ལྡན་པ་ཡི།།ཡེ་ཤེས་སྙིང་པོའི་ཞབས་ལ་
བསྟོད། །དུར་ཁྲོད་དགོན་དང་ཤིང་དྲུང་ན། །རོ་བཅུད་
གསོལ་བའི་ཀུ་སུ་ལུ། །མཁའ་ལ་གཤེགས་པའི་རྫུ་འཕྲུལ་
ཅན། །ཀུ་ཀུ་རི་པའི་སྐུ་ལ་བསྟོད། །ཕུན་སུམ་ཚོགས་པའི་
དོན་རྟོགས་པས། །ཟླ་བ་འོད་ཀྱི་བཅུད་དང་ལྡན། །མཐོང་

བའི་བདེ་བས་ཚིམ་མཛད་པ། །རྣལ་འབྱོར་མ་ཡི་སྐུ་ལ་
བསྟོད། །གསེར་གྱི་ཅོད་པན་རབ་མཛེས་པའི། །གདུགས་
མཆོག་བསིལ་ན་བཞུགས་པ་ཡི། །མཁའ་ལྡན་ཉི་ཟླ་
མངའ་བརྙེས་པའི། །རྗེ་བཙུན་བལ་པོའི་སྐུ་ལ་བསྟོད། །
འཇིག་རྟེན་གཟུང་འཛིན་འཁྲི་བ་ཆོད། །བླ་མ་བསྟེན་
པའི་ཕན་ཡོན་ཅན། །བྱང་ཆུབ་སྒྲུབ་ལ་གཙོར་ལྡན་པའི། །
ཐེག་ཆེན་སློབ་གཉེར་མགོ་འདོན་དང།།གེགས་དང་
ལོག་འདྲེན་བར་ཆད་སེལ། །བླ་མ་བཟང་དང་སྤྲོད་པའི་
གྲོགས། །འདྲེན་པའི་སློབ་དཔོན་རྣམས་ལ་བསྟོད། །བླ་
མ་བསྟོད་པའི་ཕན་ཡོན་ནི། །དུས་གསུམ་སངས་རྒྱས་
མཆོད་དང་མཚུངས། ། སློབ་དཔོན་བསྟོད་པའི་བསོད་
ནམས་དེས། །འགྲོ་ཀུན་བཤེས་གཉེན་བསྟེན་པར་ཤོག །
ཅེས་གསུངས་པས། མེ་སྟོན་འཁོར་བཅས་དགའ་མགུ་
ཡི་རངས་པར་གྱུར་ཏོ། །རྗེ་མར་པས་མེ་སྟོན་ལ་ཆོས
གནང་བའི་བར་ལ། མར་པ་མགོ་ལེགས་ཀྱིས་ལྷོ་བྲག་
ཏུ་གཏམ་སྙན་ཁྱེར་ཏེ་སྔོན་ལ་ཕྱིན། མགོ་ལེགས་རང་གི་
ལོངས་སྤྱོད་ཀྱི་ཐོག་ནས་སྣ་ལེན་སྟ་གོན་བྱས། གཞན་གྲྭ་

པ་མང་པོས་ཉང་སྟོད་ནས་བསུས་ཏེ། བར་ཆད་མེད་
པར་ལྷོ་བྲག་ཏུ་ཕེབས་ཚེ། མར་པ་མགོ་ལེགས་ཀྱིས་(༤༨ན)
གཏང་རག་གི་ཚོགས་མཆོད་བཟང་པོ་ཞིག་བཤམས་
པའི་གྲལ་དུ། སྔར་ལམ་བར་ལ་ཞལ་ཏ་ཞིབ་རྒྱས་གནང་
རུང། ཚོགས་པ་སྤྱི་ཡིས་གོ་བར་བྱ་བའི་སླད་དུ། མར་པ་
མགོ་ལེགས་ཀྱིས་རྗེ་མར་པ་ལ། བླ་མ་ལགས། རྗེ་བཙུན་ནཱ་
རོ་པ་དེ་དང་མཇལ་ནས། ར་ཆད་མེད་པར་ཕེབས་པ་
འདི་ལས་ངོ་མཚར་ཆེ་རྒྱུ་གཞན་མེད་པས། ཐུགས་རྗེས་
ཚད་མེད་པ་བཟུང། བླ་མ་དང་མཇལ་རྟིང། སྔར་དང་
ད་རེས་ལ་གདམས་ངག་གི་ཁྱད་ཅི་གདའ། ངོ་མཚར་ཆེ་
བའི་ལྟས་ཅི་འདྲ་གཟིགས། བདག་འདིར་ཚོགས་རྣམས་
སྤྲོ་བ་བསྐྱེད་པའི་སླད་དུ་གསུང་དུ་གསོལ། ཞེས་ཞུས་
པའི་ལན་དུ། རྗེ་མར་པས་དཔལ་ནཱ་རོ་པ་ཆེན་པོ་དང་
མཇལ་ནས་གདམས་ངག་ལྷག་ལུས་མེད་པར་གནང་
ཞིང་ཐོབ་ལུགས་རྣམས། སྣང་བ་ཟིལ་གྱིས་གནོན་པའི་
ད པ འ ་བོ ་སྣ ང ་གླུ ་བ སྒྱུ ར་བའི་སྐད་ལ་རྟ་དྲངས་ཏེ།
མཛད་སྤྱོད་རྫུ་འཕྲུལ་ཡོན་ཏན་ངོ་མཚར་ཅན་གྱི་མགུར་

འདི་གསུངས་སོ། །
༈ རྗེ་སྤྲུལ་སྐུའི་བཞུགས་གནས་རྒྱ་གར་ཡིན། །ལྗོངས་
ཡངས་པ་ཅན་གྱི་མ་གྷ་དྷར། །མུ་སྟེགས་རྒོལ་བ་ཚར་
བཅད་དེ། །སྒོ་སྲུང་ཆེན་པོར་མཚན་གསོལ་བ། །རྗེ་ནཱ་
རོ་ཞེས་བྱར་གྲགས་པ་ཡི། །ཕ་སྤྲུལ་སྐུ་དེ་ཡི་ཞབས་ལ་
འདུད། །ཤར་ཁྲི་སྒོ་བརྩེགས་པའི་ཕོ་བྲང་ན། །རྒྱུད་ཟབ་
མོ་དགྱེས་པ་རྡོ་རྗེ་ལ། །མི་ང་རང་ལྟ་རྟོགས་བྱེད་པའི་ཚེ། །
སེམས་ཤིག་མ་བདེ་ཡིད་ཅིག་འཕྱོ།།སེམས་གཞུ་ལྟར་
བཀུག་ཀྱང་མདའ་ལྟར་ཤོར། །པཎ་ཆེན་ནཱ་རོ་ཏུར་གྱིས་
དྲན། །གདུངས་པའི་སེམས་ལས་བཟོད་གླགས་མེད། །ས་
མཐའ་ནགས་ལ་འཚོལ་དུ་ཕྱིན། །རྒྱུས་མེད་རིགས་ངན་
གྲོང་དུ་ཆུད། །རྒྱལ་པོ་དྲག་པོས་བཙོན་དུ་བཟུང། །དཔལ་
མེ་ཏོག་སྤུངས་པའི་ཕོ་བྲང་དུ། །ཞག་གསུམ་རྒྱལ་བའི་
མཆོད་གནས་བྱས། །འབར་བའི་སྦྱིན་སྲེག་ཐབ་ཁུང་
དུ། །ཅི་འདོད་བཟའ་བཏུང་འབྱུང་བ་མཐོང། །ཆེ་ན་ངོ་
མཚར་དེ་ཆེ་སྙམ། །ཡང་གཅིག་བསྐྱར་ནས་འཚོལ་དུ་
ཕྱིན། །འབྲས་དཀར་མོ་བྲེ་གསུམ་རྒྱགས་སུ་(༤༨བ) ཁྱེར། །ལྟོ་

དཀར་ཉ་ལ་བྱ་ན་བྱས། རྗེ་བརྟུལ་བཞུགས་སྤྱོད་པའི་
པེན་ཏ་བ། །ས་མཁན་ལམ་གྱི་གྲོགས་སུ་འཁྲིད། །ཟླ་ཕྱེད་
བར་དུ་ཕྱོགས་བཞིར་བསྐོར། །དུར་ཁྲོད་ནགས་ཚལ་ཁྱབ་
པར་ཉུལ། །དེར་ཡང་རྗེ་བཙུན་ཅུང་མ་རྙེད། །པཎ་ཆེན་
ནཱ་རོ་མ་རྙེད་ཀྱང། །ངོ་མཚར་ཆེ་བའི་ལྟས་རྣམས་མཐོང། །
ཤིང་ཙན་དན་སྨན་གྱི་སྡོང་པོ་ལ། །དགྱེས་རྡོར་སྤྲུལ་པའི་
ལྷ་དགུ་རྣམས། །ཅུང་ཟད་མ་རེག་རེག་ལ་ཁད། །འཇའ་ཡི་
གུར་ཕུབ་ལྟ་བུར་མཐོང། །ལྟད་མོ་ངོ་མཚར་དེ་ཆེ་མོད། །
ཡུམ་ལྷན་ཅིག་སྐྱེས་མའི་ཐུགས་ཀ་ནས། །ཨཥྚ་སྔགས་ཀྱི་
འཁོར་ལོ་དེ། །མེ་ལོང་ནང་གི་གཟུགས་བརྙན་བཞིན། །
ཕྱི་སྐུ་ཡིས་མ་བསྒྲིབས་གསལ་བར་མཐོང། །ལྟད་མོ་ཆེ་
ན་དེ་ཆེ་མོད། །ཤིན་ཏུ་སྲ་མཁྲེགས་རྡོ་རྗེའི་བྲག །དཀར་
གོང་ཤེལ་གྱི་ཕ་བོང་ལ། །རྗེ་ནཱ་རོ་ཆེན་པོའི་ཞབས་རྗེས་
དེ། །སྤུ་ཤད་རི་མོ་རྫོགས་པར་མཐོང། །ལྟད་མོ་ངོ་མཚར་
དེ་ཆེ་མོད། །ད་ནི་རིང་པོར་མི་ཐོགས་སྙམ། །ཞག་བདུན་
བར་དུ་གསོལ་བ་བཏབ། །ཕ་གཞན་རིག་མངོན་མཁྱེན་
མངའ་བའི་ཕྱིར། །དེ་ནས་རྗེ་བཙུན་དངོས་སུ་བྱོན། །རབ་

ཏུ་དགའ་ཆེ་ངུ་འབོད་ཤོར། །དམན་པས་ཞབས་མཐིལ་
གཙུག་ཏུ་བླངས། །ཐུགས་རྗེ་ཆུང་ཞེས་སྨྲེ་སྔགས་བཏོན། །
གདུང་བའི་མཆི་མ་ཁྲག་ལྟར་ཟགས། །ལྟད་མོ་ངོ་མཚར་
དེ་ཆེ་མོད། །ལུས་བཙུན་མོ་ལྟ་བུར་སྐུ་ལ་འཁྱུད། །ཐུགས་
ལ་སྙིང་གཏད་དཔྲལ་བར་གཏུགས། །དུས་དེར་དབང་
རྫོགས་སེམས་ལ་བསྐུར། །ཆོས་རྫོགས་སེམས་ཀྱི་ཉིང་ཁུ་
ཕྱུང། །ལྟད་མོ་ངོ་མཚར་དེ་ཆེ་མོད། །ལར་རྒྱ་གར་གྱི་ནཱ
རོ་པཎ་ཆེན་དང། །ང་བོད་ཀྱི་མར་སྟོན་བློ་གྲོས་གཉིས། །
སངས་རྒྱས་དང་སེམས་ཅན་གཉིས་སུ་མཇལ། །གྲུབ་ཐོབ་
མི་འབྱུང་གི་དོན་མ་མཆིས།།ལྟད་མོ་ངོ་མཚར་དེ་ཆེ་མོད།།
བུ་སྙིང་དང་འདྲ་བའི་དམ་ཚིག་ཅན། །དུས་གཞི་ནིང་རྒྱ་
གར་དུ་འགྲོ་བའི་ཚེ། །ལོངས་སྤྱོད་འབྱོར་པས་ཕོངས་དུས་
སུ། །རིན་ཆེན་གསེར་གྱིས་ཡོལ་མོ་བཀང། །གཏམ་གྲགས་
སུ་རུང་བས་ངོ་མཚར་ཆེ། །ཁྱེད་ལོངས་སྤྱོད་ལ་ཕངས་
སེམས་མེད་པའི་ཕྱིར། །གོས་དང་ལྷམ་གྱི་མཇུག་བསྡུས་
ནས། །ཅི་འདོད་ཐམས་ཅད་རྫོངས་སུ་བཏབ། །ཚེ་ཕྱི་མའི་
རྒྱགས་ཕྱེ་གཏེར་(༤༩ན) དུ་སྦས། །དེ་ཕྱིར་བསམ་ཞིང་ངོ་

མཚར་ཆེ། །བུ་ཕ་བས་ལྷག་པའི་གདུང་སེམས་ཅན། །ཁྱེད་
མར་པ་མགོ་ལེགས་མ་ལགས་སམ། །ནོར་སྒྱུ་མ་གཏོང་
བ་སྨོས་ཅི་དགོས། །སྲོག་སྒྱུ་མ་གཏོང་བ་སྨོས་ཅི་དགོས། །
སྲོག་ཕངས་པ་མེད་པ་ཁྱོད་ཀྱི་ལུགས། །ངོ་མཚར་དེ་ལས་
ཆེ་ཐབས་མེད། །ལམ་ཤུལ་ཐག་རིང་བས་ག་ལ་བརྗེད། །
ལྷོ་ཁ་ནགས་བལ་བོད་གཉིས་ཀྱི་མཚམས། །དགུན་ལོ་
གསར་སྒང་ལ་མེ་ཏོག་སྐྱེ། །འབྲས་དཀར་ས་ལུ་འདེབས་
པའི་ས། །མོན་སྐད་རིགས་མི་གཅིག་ཡུལ་ཁམས་སུ། །
ནད་འཚོ་བར་དཀའ་བའི་ཚད་པ་ལ། །ཤི་ཆད་ཀྱིས་མི་
འཇིགས་སྲོག་ལ་བསྡོས། །བུ་དཀའ་བའི་དམ་ཚིག་བསྲུང་
བའི་ཕྱིར། །ཕ་ངས་ཀྱང་མ་བརྗེད་སེམས་ལ་འཇོག །དུས་
འདི་ལ་མི་འབྲལ་ཨ་ཅང་ཆེ།། །ཚེ་ཕྱི་མ་མི་མཇལ་ཐབས་
མེད་པས། །ཡི་དམ་མཁའ་འགྲོའི་སྤྱན་ལམ་དུ། །འོ་སྐོལ་
ཕ་བུས་སྨོན་ལམ་བཏབ། །ང་བྱས་པ་དྲིན་དུ་གཟོ་བའི་
ཕྱིར། །གླུ་དེ་ཀུན་ཁྱོད་ཀྱི་ངོ་རུ་བླངས། །ཁོང་གཞན་ལ་མ་
སྒྲོགས་གསང་བར་ཞུ། ། །དྲིན་ལན་གྱི་ཆོས་སྐྱེས་ད་གཟོད་
སྟེར། །སྙིང་གཏམ་ཡོད་པ་ཁད་ཀྱིས་བཟློ། །འོ་སྐོལ་སྔོན་

ལ་འཕྲད་པ་གྲོགས་ཀྱི་མཆོ ག །ང་མ་ཤི་བར་དུ་འགྲོགས་
པར་བྱ། །ཞེས་པ་སྐུ་གསུང་ཐུགས་ཀྱི་ཡོན་ཏན་ལྔའི་ལས་
རྣམ་པ་ལྔའི་མཐོང་སྣང་ངོ་མཚར་ཅན་རྣམས་སྲས་ཀྱི་
ཐུ་བོར་གྱུར་པ། མར་པ་མགོ་ལེགས་ལ་བྱས་པ་དྲིན་ལན་
བསབ་པའི་མགུར་དུ་གསུངས་པའོ། །
དེར་མར་པ་མགོ་ལེགས་ལ། རྗེ་ནཱ་རོ་པ་ཆེན་པོའི་
ཐུགས་དམ་པདྨ་དམར་པོའི་ཕྲེང་བ་བརྒྱ་རྩ་བརྒྱད་པ་
དང། མངའ་བདག་མཻ་ཏྲི་པའི་ཕྱག་སོར་གྱི་རྡོ་རྗེའི་གུ་ཡ་
ཟུང་གཅིག་གནང་ནས། བུ་ཁྱེད་ང་ལ་བྱས་པ་ཆེ་བ་ཡིན་
པས། ང་མ་ཤི་བར་ལ་ལྷན་དུ་སྡོད་དགོས། ཚེ་ཕྱི་མར་མི་
མཇལ་ཐབས་མེད་ཀྱི་སྨོན་ལམ་བཏབ། དམ་ཚིག་གནད་
ཀྱིས་བསྡུས་པའི་ཕྱིར། །འོ་སྐོལ་ཕ་བུ་སྐྱེ་གནས་མཚུངས་
ཏེ་མཆི། །ཅེས་གསུངས་པ་ལྟར། མར་པ་མགོ་ལེགས་ཀྱིས་
ཀྱང་བླ་མའི་ཕྱི་བཞིན་འབྲངས་ཏེ། བླ་མ་སྐུ་མ་གཤེགས་
བར་ལ་ཞག་གཅིག་ཀྱང་མ་བྲལ་བར་ཞབས་ཏོག་བགྱིས་
པ་ལགས་སོ། །ནཱ་རོ་པ་དང་མཇལ་ལུགས་ངོ་མཚར་བའི་
ལྟས་རྣམས་(༤༩བ) ཀྱི་མགུར་འདི་དག་དོན་གཅིག་ལ་

ཚིག་མི་འདྲ་བ་ལན་གསུམ་དུ་བསྐྱར་བ་ནི། དོན་གཅིག་
ལ་ཞུ་མཁན་མི་འདྲ་བ་གསུམ་གྱི་ལན་དུ་གསུངས་པས་
ཤེས་པར་བྱའོ། །དེ་ནས་བླ་མ་རྔོག་པ་དང། མཚུར་སྟོན་
ཡང་བུ་སློབ་མང་པོས་བསྐོར། བླ་མ་སྐུ་མ་ནོངས་པར་
སྙན་གྲགས་དང་བཅས་ཕེབས་པའི་དགའ་སྟོན་གཏང་
རག་འབུལ་བ་དང། ། ཆོས་ཞུ་བ་ལ་བྱོན་ཏེ། ཁོང་གཉིས་
ཀྱིས་འབུལ་བ་བགྱིས་པའི་ཚོགས་གྲལ་དུ། བླ་མ་ལགས།
ད་ལན་རྗེའི་སྐུ་ཚེ་ལ་བར་ཆད་མེད་པར་ཕེབས་པས།
བདག་སློབ་འབངས་རྣམས་ཀྱི་བསམ་བསམས་དོན་དུ་
གྲུབ་ཅིང་སྐྱིད་པའི་ཉི་མ་ཤར། རྗེ་རིན་པོ་ཆེ་ལ་དཀའ་
སྤྱད་དང་སྐུ་བསྙུང་བ་སོགས་འོ་བརྒྱལ་མང་པོ་རང་བྱུང་
འདུག་ཟེར་བ་ཐོས་པས་ཡིད་གདུངས་པ་སྐྱེས་ལགས་
པས། དཀའ་སྤྱད་ཇི་ལྟར་མཛད་པ་དང་བསྙུང་ཚུལ་
རྣམས་དེ་རིང་བདག་ཅག་རྣམས་ལ་མགུར་དུ་གསུང་
པར་ཞུ་ཞེས་ཞུས་པས། ངས་ད་རེས་རྗེ་ནཱ་རོ་པ་འཚོལ་
བའི་ཕྱིར་དཀའ་བ་སྤྱད་ཚུལ་རྣམས་དང། དང་པོ་ཆོས་
སྒོར་ཞུགས་ནས་ད་བར་གྱི་ལོ་རྒྱུས་རྣམས་གླུ་རུ་ལེན་

པས་ཉོན་ཅིག་གསུངས། མཉམ་བཞག་འཕྲོ་རྒོད་འཐོར་
བ་སྡུད་པར་བྱེད་པ་རིག་པ་སེམས་ཀྱི་ལྕགས་ཀྱུ་མཁའ་
འགྲོའི་སྨྲེ་སྔགས་ལ་རྟ་དྲངས་ནས། ཆོས་ཕྱིར་དཀའ་བ་
སྤྱད་ཚུལ་གྱི་མགུར་ཆེན་འདི་གསུངས།
༈ རྗེ་མི་བསྐྱོད་ཀྱི་ངོ་བོ་རྡོ་རྗེ་འཆང། །མི་ཁོ་བོའི་
སྤྱི་གཙུག་རྒྱན་དུ་བཞུགས། །མི་བདག་གི་དཀའ་ལས་ཀྱི་
དཔེ་བཤད་ན། །ཁྱེད་འདིར་བཞུགས་ཀྱི་ཇོ་བོ་སྟོན་ཆེན་
རྣམས། །ཆོས་སླ་བར་མ་དགོངས་ཚུལ་བཞིན་བསྒྲུབས། །
ཁོ་བོ་མར་པ་ལོ་ཙཱ་འདི། །སྐྱེས་པ་ལྷོ་བྲག་མཐིལ་དུ་སྐྱེས། །
ལས་འཕྲོ་དཀར་པོའི་ཆོས་ལ་སད། །དཔལ་མྱུ་གུ་ལུང་གི་
དགོན་པ་དེར། །སྒྲ་སྒྱུར་འབྲོག་མི་ལོ་ཙཱ་ལ། །སྒྲ་ཐང་ཀློག་
སྐད་ཀྱི་ཡིག་ཚང་བསླབས། །ཁོང་སྐུ་དྲིན་མི་ཆུང་ཆེ་བར་
ཁུམས། །དམ་ཆོས་རྒྱ་གར་ཡུལ་ནས་བཙལ། །བདག་བལ་
པོའི་ལམ་དུ་ཞུགས་ཙ་ན། བཅའ་འཕྲང་དང་ཆུ་ལ་ཐར་
དུས་མེད། །ནགས་འཐུག་པོ་ཞིག་ལ་ཐོན་དུས་མེད། །ལམ་
རིང་པོ་ཞིག་ལ་(༥༠ན) བགྲོད་དུས་མེད། །ཤིང་སྡོང་པོ་མི་
རོ་རེངས་པ་འདྲ། །ལམ་དེ་ཀུན་གྱི་སྡུག་བསྔལ་མཐོང་

ཙ་ན། །བྱ་དགུང་ལ་འཕུར་བ་གཤོག་པ་འདར། །འོན་
ཀྱང་ངལ་དུབ་བྱས་རིན་ཆོག །ཡུལ་ལྷ་ལས་བབས་པའི་
བལ་པོ་མཐོང། །ཕྱི་འདོད་ཡོན་ལྟ་བས་ཆོག་མི་ཤེས། །མི་
འདོད་ཁམས་ཀྱི་ལྷ་བྲན་ཡིན་ནོ་སྙམ།།དུས་བསྐལ་པ་
བཟང་པོར་འདུག་གོ་སྙམ། །ལམ་བགྲོད་པར་དཀའ་ཡང་
ཕྱིན་པས་ལེགས། །ང་དེ་ནས་རྒྱ་གར་ཕྱིན་ཙ་ན། །མཐའ་
འཁོབ་ཀྱི་ཇག་པ་ཤི་སྐྱིད་ལ། །སྲོག་ཅི་བདེར་ཐོན་པའི་རེ་
མ་མཆིས། །གཅན་གཟན་གྱི་ངར་སྐད་ཐོས་ཙ་ན། །ལུས་
གཙང་སར་ཐོན་པ་ཅུང་མ་བསམ།།སྦྲུལ་འགྲམ་ཆེན་
གྱི་ཁ་རླངས་མཐོང་བའི་ཚེ། །ཡིད་བརྟན་པར་ཕྱིན་ཀྱང་
གོམ་ཚུགས་འཁྱོར། །ལམ་དེ་ཀུན་གྱི་འཇིགས་པ་མཐོང་བ་
རྣམས། །དུས་ད་ལྟ་དྲན་ཡང་གློ་སྙིང་འདར། །ཆུ་གྲགས་པ་
ཅན་གྱི་གངྒ་བརྒལ། །འོན་ཀྱང་དཀའ་བ་སྤྱད་རིན་ཆོག །
ཡུལ་དབུས་འགྱུར་ཚལ་གྱི་བཀོད་པ་མཐོང། །དཔལ་རྡོ་
རྗེ་གདན་གྱིས་སྣ་དྲངས་པའི། །རྟེན་ངོ་མཚར་ཅན་ལ་
མཆོད་པ་བྱས། །ཁོ་བོ་ཕྱིན་པ་འཕྱིས་སོ་སྙམ། །ཆོས་སྙིང་
ནས་འཚོལ་བའི་གདུང་སེམས་ཀྱིས། །ཡུལ་རྒྱ་གར་ཤར་

ནུབ་ཆུ་བཞིན་ཉུལ། ། །ཐང་ཆེན་པོ་གཅིག་ལ་ཆོད་དུས་
མེད། །མེ་འོབས་ཀྱི་ཐང་ལ་ཕྱིན་ཏོ་སྙམ། །ཡིད་ཆོས་ལ་
བསམས་ཀྱང་སྙིང་རླུང་འཕྱོ། །ནད་འཚོ་བར་དཀའ་བའི་
ཚད་པས་ཐེབས། །དོ་ཤི་དོ་ཆད་བཅུ་གསུམ་བྱུང། །ཁ་
ཆེམས་ཚིག་གསུམ་བཞག་ས་མེད། །དབུགས་འགྱུ་བ་ཆད་
པ་ལན་གསུམ་མྱོང། །དུས་དེ་ཀུན་གྱི་སྡུག་བསྔལ་མཐོང་
ཙ་ན། །སྡང་དགྲའི་མིག་ནས་མཆི་མ་འཆོར། །འོན་ཀྱང་
སྲོག་བསྡོས་བྱས་རིན་ཆོག །རྗེ་ནཱ་རོ་པཎ་ཆེན་གྱིས་སྣ་
དྲངས་པའི། །བླ་མ་གྲུབ་ཐོབ་ལྔ་དང་མཇལ། །སྤྱིར་རྒྱུད་སྡེ་
བཞི་ལ་ཉན་བཤད་བྱས། ། །ཁྱད་པར་མ་རྒྱུད་མཐའ་དག་
དང། །ཕ་རྒྱུད་གསང་བ་འདུས་པ་བསླབས། །ཤར་ཆུ་བོ་
གངྒའི་འགྲམ་དུ་ཕྱིན། །རྗེ་མཻ་ཏྲི་པ་ཡི་བྱིན་རླབས་ཀྱིས། །
གཞི་ཆོས་ཉིད་སྐྱེ་བ་མེད་པར་རྟོགས། ། (༥༠) སེམས་སྟོང་
པ་ཉིད་ལ་སྦར་ཟིན་བྱས། །དོན་སྤྲོས་བྲལ་གཉུག་མའི་ངོ་
བོ་མཐོང། །སྐུ་གསུམ་མ་དང་དངོས་སུ་མཇལ། །མི་ཁོ་བོའི་
སྤྲོས་པ་དེ་ནས་ཆོད། ། །སླར་བོད་ཡུལ་དབུས་སུ་ལོག་ཙ་
ན། །གདམས་ངག་ཀྱང་ང་རང་ཆེའོ་སྙམ། །གྲུབ་ཐོབ་ཀྱང་

འགའ་རེ་འབྱུང་ངོ་སྙམ། །འགྲོ་དོན་ཀྱང་མང་པོ་གྲུབ་བོ་
སྙམ། །དེ་ཀུན་ཁོ་བོའི་ཞེ་གདེང་ལགས། །དཀའ་བ་སྤྱད་
པའི་སྤྱད་ལུགས་ལགས། །ཆོས་དེ་ཙམ་དུ་དཀའ་བར་
ཐུགས་དགོངས་ལ། །ལེ་ལོ་མ་མཛད་བསྒྲུབ་པར་ཞུ། །
ཞེས་གསུངས་པས། བུ་ཆེན་རྣམས་ཀྱི་ཐོག་དྲངས་གྲལ་
པ་མང་པོ་སྤྱན་ཆབ་ཤོར་རོ། །རྒྱ་གར་ལ་འབྱོན་ཐེངས་
ཕྱི་མའོ། །
གསུམ་པ་གདམས་ངག་ཐུགས་ཉམས་སུ་བཞེས་པས་
ཉམས་རྟོགས་ཐུགས་ལ་འཁྲུངས་ཚུལ།
༈ གསུམ་པ་གདམས་ངག་ཐུགས་ཉམས་སུ་བཞེས་
པ་ཐུགས་ལ་འཁྲུངས་ཚུལ་ནི། སྤྱིར་གྱི་གདམས་ངག་ཞུས་
པ་ཇི་བཞིན་ཐུགས་ཉམས་སུ་བླངས་པས། ཉམས་དང་
རྟོགས་པ་ཁྱད་པར་ཅན་ཐུགས་ལ་འཁྲུངས་ནས་རྟོགས་
པའི་མགུར་དུ་མ་གསུངས་པ་རྣམས་ལགས་ཤིང། བྱེ་བྲག་
ཏུ་གྲོང་འཇུག་ཐུགས་ཉམས་སུ་བཞེས་པས་གདེང་ཐོབ་
ཚུལ་ནི། རྒྱང་རོ་ཞང་སྟོན་གྱིས་ཐོག་དྲངས་པའི་སློབ་མ་

དང། ཡོན་བདག་མང་པོས་གཏང་རག་གི་ཚོགས་མཆོད་
བཟང་པོ་ཞིག་ཕུལ་བའི་ཚེ་གཟིམས་ཁང་གི་ཉེ་འཁོར་
ན་ཕུག་རོན་གྱི་ཚང་ཡོད་པ།། ཕྲུ་གུ་མའི་ཕྱི་བཞིན་འཕུར་
སོང་བ་ཁྲས་དེད་པ་ཚང་དུ་བྲོས་རུང། ཧལ་ནས་ཤི་བའི་
རོ་གཅིག་བྱུང་བ་ལ། ངས་ཁྱེད་རྣམས་ལ་དེ་རིང་གྲོང་
འཇུག་གི་ལྟད་མོ་བསྟན་ནམ་གསུངས་པ་ལ། ཀུན་གྱིས་
ཕྱག་ཕུལ་ནས་གསོལ་བ་བཏབ་པས། ཕུག་རོན་གྱི་རོའི་
རྐང་པ་ལ་ཐི་གུ་བཏགས་ནས་གཏོང་བ་ལ་གྲོང་འཇུག་
མཛད་པས། ཕུག་རོན་ལངས་ནས་ཐེབ་ཐེབ་འཕུར་
གྲབས་བྱེད་པའི་ཕྲུ་གུ་ཡང་མ་ལ་འཁོར་ནས་སྙིང་རྗེ་
རྗེ་ལྟར་བྱེད་པའི་ཚེ། རྒྱང་རོ་ཞང་སྟོན་གྱིས་བླ་མའི་སྐུ་
ལ་བལྟས་པས། ། སྤུར་གྱི་རྣམ་པ་བྱུང་བ་མ་བཟོད་པར་
འཇིགས་པའི་རྣམ་པ་དང། ངུ་ངག་གིས་སྐུ་དྲུང་དུ། བླ་
མ་རིན་པོ་ཆེ་ད་འདི་འདྲ་མ་མཛད་པར་ཞུ་ཞུས་པས།
ཕན་གནོད་མ་བྱུང་བས། དེ་བས་ཀྱང་འཇིགས་སུ་སོང་
སྟེ། ཡང་ཕུག་རོན་གྱི་དྲུང་དུ་ཕྱིན་(༥༡ན) ནས་ཞུ་བ་ཕུལ་
བས། ཕུག་རོན་འགྱེལ་འཕྲལ་བླ་མ་བཞེངས་ནས། རང་

ལུས་ཁང་སྟོང་བཞིན་བོར་ནས། །ཕུག་རོན་གཞན་ལུས་
གྲོང་དུ་ཞུགས། །གཤོག་བརྐྱང་མཁའ་ལ་དོ་འཕུར་བྱས། །
བྱ་མ་བུ་འཕྲད་ནས་བརྩེ་བ་དེ། །ཀུན་གྱིས་མཐོང་བ་ངོ་
མཚར་ཆེ། །ཞེས་གསུངས་ཤིང་བཞད་པས། དེར་ཚོགས་
པ་ཀུན་གྲོང་འཇུག་ལ་ངེས་ཤེས་འདྲོངས་པས་མཆོག་ཏུ་
ངོ་མཚར་སྐྱེས་པར་གྱུར་ཏོ། །དེ་ལྟར་གྲོང་འཇུག་མཛད་
པའི་ལོ་རྒྱུས་ཇོ་བོས་ཐོས་པས། ཟེར་ཟེར་མིན་པ་བདེན་
རང་མི་བདེན་ནམ། བདེན་ན་ཡ་མཚན་དེ་འདྲ་བས་ཆེ་
བ་མི་ཡོང་ཟེར་ཞིང། ཡིད་ལ་ཡང་ནར་མར་གྲོང་འཇུག་
བདེན་རྫུན་ང་རང་གིས་མཐོང་བ་ཞིག་བྱེད་དགོས་སྙམ་
ཡོད་པའི་ཚེ། ནམ་ཞིག་ཇོ་བོའི་ཐ་ག་མ་ཞིག་གི་རྩར་
ལུ་གུ་ལྟང་དཀར་ཞིག་ཞོ་ཡིས་བགྲངས་དྲགས་ཤི་བའི་
རོ་གཅིག་འདུག་པས། རྗེ་མར་པ་ལ། ཇོ་བོ་ན་རེ། ཁྱེད་
ཀྱིས་འདི་ལ་ཕུག་རོན་ལྟར་གྲོང་འཇུག་གྱིས་དང་ཟེར་
བས། ངས་རྒྱ་གར་ནས་ཡུམ་རྡོ་རྗེ་ཕག་མོའི་བཅུད་ལེན་
ཤི་སོས་ཀྱི་གདམས་ངག་ཡེ་ཤེས་ཀྱི་སྨན་སྦྱོར་ཅིག་ཡོད་
དེ་བྱེད་པ་ཡིན་གསུངས། ཇོ་བོ་ལ་སོགས་བུ་སློབ་དང་

ཡོན་བདག་མང་པོ་འཛོམས་པར་རྗེ་མར་པའི་ཞལ་
ནས། ངས་འདིར་བསྡད་ནས་འཇུག་པས། ལུ་གུ་ཅི་བྱེད་
ཅིང་འདུག་ལྟོས་ཤིག་གསུངས་པ་ལྟར། ཇོ་བོ་སོགས་མི་
ཀུན་གྱིས་ལུ་གུའི་རོའི་སར་ཕྱིན། བླ་མ་ཏིང་ངེ་འཛིན་
ལ་བཞུགས་ཚེ་ལུ་གུ་ཧར་ལངས་ཏེ་འཁྲབས་པས། ཐ་ག་
མ་ཧ་ལས་ཏེ། གཡའ་འོ་ན། ཁོ་ཤི་ཚར་ཚར་བ་ལངས་
ཏེ་འཁྲབ་པ་འདི་འདྲ་ཟེར། འོལ་ལུ་བརྡེག་གྲབས་བྱེད་
ཅིང་འདུག་དུས། ལྟས་མི་རྣམས་ཀྱིས་སླེབས་ཏེ་མ་བརྡེག་
ཅིག །བླ་མ་མར་པས་གྲོང་འཇུག་མཛད་པ་ཡིན་ནོ་བྱས་
པས། མོ་ན་རེ། སྔར་རྣ་བས་ཐོས་པ་དེ་རིང་མིག་གིས་
མཐོང་བ་ཡ་མཚན་ལ་ཨང་ཟེར། ཐགས་བཀྲལ་ནས་ལུ་
གུ་དང། རྗེ་མར་པའི་ཕྱོགས་ལ་ཕྱག་ཕུལ་ལོ། །ཇོ་བོས་གྲྭ་
པ་རྣམས་ལ་ལུ་གུ་སོས་པ་བླ་མ་ཡོད་སར་སླེབས་པའི་
ཐབས་གྱིས་ཤིག་བྱས། ཇོ་བོ་རང་གིས་བླ་མའི་དྲུང་དུ་
ཕྱིན་པས་གྲོངས་པའི་ཚུལ་དུ་འདུག །གྲྭ་པ་རྣམས་ཀྱིས་ལུ་
གུ་སྐུ་ཡོད་སར་སླེབས་པར་མཛད་དགོས་པའི་གསོལ་བ་
བཏབ་པས། སྐུ་ཡོད་སར་བྱོན་ནས་ཡང་འཁྲབ། དེ་ནས་

སྐུ་བཞེངས་ཏེ།
༈ དུས་གསུམ་སངས་(༥༡བ) རྒྱས་བསྐྱེད་ཡུམ་གྱི། །
བཅུད་ལེན་འཆི་མེད་ཡེ་ཤེས་ནི། །གྲོང་འཇུག་བདུད་
རྩིའི་སྨན་སྦྱར་བས། །ལུ་གུ་ཤི་སོས་གར་དང་ལྡན། །ཅེས་
གསུངས་པས། ཇོ་བོ་དད་པ་ལྷག་པར་སྐྱེས་ཏེ། །ཆོས་
དབང་ཞུས་ཏེ་སློབ་འབངས་སུ་གྱུར་ཏོ། ། །དེ་ལྟར་གྱུར་
པ་མར་པ་བྱ་ཟེ་ཞེས་བྱ་བ་རྗེ་མར་པ་རང་གི་གདུང་
ཚན་ཤིན་ཏུ་མི་མོས་ཤིང་སྡང་བ་ཞིག་ཡོད་པ་དེ་ན་རེ།
ཇོ་བོ་ལ་ཡང་ཀླད་པ་ཡེ་མི་འདུག ཁོས་རྒྱ་གར་ལ་ཕྱིན་
པ་སྐད་བྱས། མིག་འཁྲུལ་བསླབས་ནས་བྱས་པས་མགོ་
འཁོར་འདུག་སྟེ། གྲོང་འཇུག་གམ་དེ་རྣམ་དག་ཞིག་ཡིན་
ན། མར་པ་ཁོ། ད་ཉོན་མོངས་པ་གྲ་མ་ཆག་གྲུ་མ་ཉམས་
པར་ཁྲ་ལམ་མེ་བའི་ངང་ནས་སངས་རྒྱས་ཀྱི་སར་འགྲོ་
བ་ཡིན་ཟེར། ཁ་སྐྱུར་དྲི་ཆིལ་ཆིལ། འདོམ་སྲེ་དྲི་ཆིལ་ཆིལ།
དཀོར་འདི་ཙམ་ཟ་ཞིང་ཅི་སྡོད་དེ་ཙམ་སངས་རྒྱས་ཐོབ་
ནས་རང་རེ་ཚོས་མིག་ལ་ཡང་ཐོགས་རྒྱུ་མིན་ཟེར་ཞིང་
སྐུར་འདེབས་བྱས་པ། རྗེ་མར་པས་གསན་ཚེ། གྲོང་འཇུག་

རྣམ་དག་ཡིན་པས་རྐང་དེ་བཞིན་བྱེད་པ་ཡིན། འདོད་
ཡོན་མ་སྤངས་ལམ་དུ་མ་འཁྱེར་ན། གསང་སྔགས་ཐབས་
མང་ཞིང་དཀའ་ཚེགས་ཆུང་ངུས་སངས་རྒྱས་ཐོབ་པའི་
ཆེ་ཁྱད་དང་ཟབ་ཁྱད་མི་ཐོན་པས། གསང་སྔགས་ཀྱི་
ཟབ་ཁྱད་ཤེས་བཞིན་འདོད་ཡོན་ལམ་དུ་མི་འཁྱེར་བར་
སྤོང་ན་རང་ལ་སྡིག་ཅེས། གསང་སྔགས་ལམ་གྱི་ཆེ་ཁྱད་
དུ་མགུར་འདི་གསུངས་སོ། །
༈ ཁོ་བོ་མར་པ་ལོ་ཙཱ་ངས། །རྒྱུད་ཀྱི་རྒྱལ་པོ་དགྱེས་
རྡོར་ཤེས། །ནཱ་རོ་པཎ་ཆེན་གྱི་གདམས་ངག་ཡོད། །དགོན་
པར་མི་སྡོད་རང་ལ་སྡིག །རྒྱུད་ཀྱི་རྒྱལ་པོ་གདན་བཞི་
ཤེས། །འཕོ་བ་གྲོང་འཇུག་གི་གདམས་ངག་ཡོད། །ཐ་མལ་
དུ་ཤི་ན་རང་ལ་སྡིག །བསམ་གཏན་གཉིད་དང་བསྲེ་བ་
ཤེས། །རྨི་ལམ་འོད་གསལ་གྱི་གདམས་ངག་ཡོད། །ཐ་མལ་
དུ་ཉལ་ན་རང་ལ་སྡིག །སེམས་འཛིན་གྱི་རྒྱལ་པོ་གཏུམ་
མོ་ཤེས།།སེམས་གནད་དུ་བསྣུན་པའི་གདམས་ངག་ཡོད།།
དོན་ཉམས་སུ་མི་ལེན་རང་ལ་སྡིག །རླུང་གི་དེ་ཉིད་
བདུན་ཅུ་ཤེས། །ན་ཚ་བོགས་འདོན་གྱི་གདམས་ངག་

ཡོད། །སྨན་པ་འགུགས་ན་རང་ལ་སྡིག །རང་ལུས་རྒྱལ་
བའི་དཀྱིལ་(༥༢ན) འཁོར་ཤེས། ། རྩ་རླུང་ཐིག་ལེ་རྒྱས་བྱའི་
ཕྱིར། །ཤ་ཆང་མི་བསྟེན་རང་ལ་སྡིག །གཞན་ལུས་ལམ་དུ་
སློང་ཙ་ན། །ལས་ཀྱི་ཕྱག་རྒྱའི་གདམས་ངག་ཡོད། །ཕྱག་རྒྱ་
མི་བསྟེན་རང་ལ་སྡིག །ཅེས་གསུངས་པས། བུ་སློབ་ཀུན་
རྒྱུད་སྡེ་ཟབ་མོའི་དགོངས་པར་ཐག་ཆོད་པས་མོས་གུས་
ཆེར་སྐྱེས་ཀྱང། མར་པ་བྱ་ཟེ་ན་རེ། ཁོ་རང་དེ་ལྟར་བྱེད་
པའི་རྒྱབ་ཆོས་ལ་དེ་སྐད་ལོས་ཟེར། གཞན་ཡིད་ཆེས་སུ་
སྐྱེ་ཟེར་བ་དེ་གྲྭ་པ་འགས་ཐོས་པ་བློར་མ་འཐད་ནས། བླ་
མ་རྔོག་པ་ལ་སོགས་པའི་བུ་སློབ་མང་དག་འཛོམས་པའི་
ཚོགས་གྲལ་ཞིག་ཏུ། གྲྭ་པ་གཅིག་གིས། མར་པ་བྱ་ཟེའི་
ཟེར་ལུགས་རྣམས་ཞུས་པས། བླ་མའི་ཞལ་ནས། རྔོག་པ་
ལ་སོགས་པའི་ཆོས་གོ་བ་རྣམས་དེ་ཙམ་ལ་འཇིགས་མི་
དགོས། སྐྱེ་བོ་ལོག་རྟོག་ཅན་སྡིག་གསོག་པ་རྣམས་ཀྱི་
བྱ་སྤྱོད་ལ་ཚད་བཟུང་མེད། དེའི་ནང་ནས་ཀྱང་རང་
རང་གྲུབ་མཐའི་ཁ་འཛིན་བྱེད་པ་རྣམས་ཚབས་ཆེ་ཞིང།
སེམས་ཅན་སྣང་བ་མ་དག་པ་རྣམས་ཀྱིས་སངས་རྒྱས་

ལའང་སྐུར་འདེབས་ཚབས་ཆེན་བྱས་འདུག་ཅིང། རང་
གི་གྲིབ་མ་ལ་ཡང་གཤེ་ཞིང་རྨོད་མོ་བྱེད་མཁན་མང་
དག་ཡོད་པས། དེ་དག་གི་རྗེས་སུ་རྟོགས་པ་མ་འཇུག་
པར་སྙིང་རྗེ་དང་སྒྱུ་ལུས་ཀྱི་ངང་དུ་གང་འགར་བོར་ཞོག
རང་དག་ལ་སོང་ནས་སྡིག་མི་གསོག་སྟེ། རྒྱུ་མཚན་འདི་
ལྟར་ཡིན་གསུངས་མགུར་འདི་གསུངས་སོ། །
༈ བཅོམ་ལྡན་རྡོ་རྗེ་འཆང་ཆེན་དེ། །ལྔ་བརྒྱ་ཕྲག་
བཅུའི་སྙིགས་མ་ལ། །ལས་ཅན་སྨིན་གྲོལ་མཛད་པའི་ཚེ། །
རྗེ་ནཱ་རོ་ཆེན་པོར་སྐུ་སྤྲུལ་པས། །མཁོས་ཆུང་མར་པ་ལོ་
ཙཱ་འདི། །གསན་ནམ་གཟིགས་སམ་ཐུགས་ཀྱིས་མཁྱེན། །
ཕ་ཐུགས་རྗེས་ཟུང་དང་སྤྲུལ་པའི་སྐུ། །དྷུ་ཏི་བྱང་ཆུབ་
གཞུང་ལམ་དུ། །རླུང་སེམས་བདེ་དྲོད་ཟུང་དུ་ཆུད། །ཟག་
མེད་བདེ་བ་ཆེན་པོར་འགྲོ། །སྒྲིབ་བྲལ་རིག་པའི་ཡེ་ཤེས་
ཤར། །བླ་ན་མེད་དོ་བླ་མའི་གསུང། །མ་རིག་མུན་པ་
དབྱིངས་སུ་དག །གཟུང་དུ་འཛིན་པའི་སྒྲིབ་གཉིས་བྲལ། །
བདེ་གསལ་སྤྲོས་དང་བྲལ་བར་ཤར། །རྟེན་འབྲེལ་ཚོགས་
པའི་(༥༢བ) སྣང་བ་འདི། །རང་བཞིན་མེད་པའི་གཟུགས་

གསུང་འདི་ཆོས་ཀྱི་རང་བཞིན་ཡིན། །ཐུགས་འདི་ཡེ་ཤེས་
ངོ་བོ་ཡིན། །བུ་སུན་པ་མེད་པར་ཉམས་སུ་ལོངས། །ཐེ་
ཚོམ་མེད་པར་བྱང་ཆུབ་འགྲུབ། །ཅེས་གསུངས་པས་ངེས་
ཤེས་སྐྱེས་སོ། །ཡང་ལན་གཅིག རྗེ་མར་པ་ཕྱག་ཕྱི་བ་དང་
བཅས་པ་ཆུ་འགྲམ་ཞིག་ན་ཕར་ཞབས་འཆག་ཏུ་བྱོན་
པས། ཁྱི་ར་བའི་ཁྱིས་ཤྭ་བ་དེད་བྱུང་བ་ཆུ་ནང་དུ་ཤི་བ་
ལ། ངས་གྲོང་འཇུག་བྱའོ། །ཁྱོད་འགའ་ཞིག་གིས་ཤྭ་བའི་
ཕྱི་བཞིན་ཤོག་ལ་ཁྱིར་བསྲུང། འགའ་ཞིག་ལུས་འདིའི་རྩ་
རུ་སྡོད་གསུངས། ཤྭ་བ་ལ་གྲོང་འཇུག་མཛད་ནས་ཆུའི་
རྗེས་ནར་མར་གཟིམས་ཁང་གི་བླ་གཡེའི་ཕྱི་རུ་ཤྭ་བའི་
རོ་བསྐྱལ་ནས། བླ་མ་བཞེངས་བྱོན་ཏེ། བླ་མ་དང་བུ་སློབ་
ཉེ་འཁོར་ཕྱི་མི་མང་པོ་ཤྭ་བའི་རོ་ལ་ལྟ་ཞིང་ཡོད་པའི་ཚེ།
ཁྱི་ར་བ་རྣམས་ཀྱིས་སླེབས་ནས་བཤའ་གྲབས་བྱས་པས།
བླ་མའི་ཞལ་ནས། ང་རང་གིས་ཆུའི་ཁང་ནས་རྙེད་(༥༣ན)
པའི་ཤྭ་བའི་རོ་ཁྱེད་ཀྱིས་འཕྲོག་ཏུ་མི་འདོད་གསུངས་
ནས་བྲེ་མོ་མཛད། གྲྭ་པ་དང་མི་མང་གིས། བླ་མས་གྲོང་
འཇུག་མཛད་པའི་ལོ་རྒྱུས་བྱས་པས། ཁྱི་ར་བ་རྣམས་ལ་

ན་རེ། འོ་ན་ངེད་ཀྱི་མཐོང་སར་གྲོང་འཇུག་མཛད་པར་
ཞུ། ཤྭ་བའི་རོ་ཕུལ་བས་ཆོག་ཟེར། ལ་ལ་ན་རེ། དེ་འདྲ་
བྱུང་ཞིང་མཐོང་ན་དག་ཤྭ་བའི་རོར་མ་ཟད། གཞན་
ཡང་ཕུལ་བས་ཆོག་ཟེར་བ་ལ། ཡང་རྗེ་མར་པས། ཤྭ་བ་
ལ་གྲོང་འཇུག་མཛད་དེ། སྒོ་ལ་འཛུལ། བླ་གཡེའི་ནང་དུ་
བསྐྱལ་ནས་བཞེངས་ཏེ།
༈ བླ་མའི་བཀའ་དྲིན་གྲོང་འཇུག་གིས། །ཚོགས་ཀྱི་
ཡོ་བྱད་དམ་ཚིག་རྫས། །དགོས་འདོད་ཐམས་ཅད་འབྱུང་
བ་ཡི། །ཤྭ་བ་ཡིད་བཞིན་ནོར་བུ་རྙེད། །ཅེས་དང། དུད་
འགྲོའི་ལུས་ལ་སེམས་ཞུགས་པའི་བར་ལ་རང་ཡང་བློ་
རྨོངས་པའི་སྣང་བ་འཆར་ཞིང་འདུག་གསུངས། དེ་ལྟར་
མཛད་པས་སྤྱིར་དེར་ཚོགས་པ་ཀུན་ཡ་མཚན་དང་ངོ་
མཚར་དུ་གྱུར་ཅིང་དགའ་མགུ་ཡི་རངས་ནས། ཁྱི་ར་བ་
རྣམས་ཀྱིས་ཤྭ་བའི་རོ་དང་བསྙེན་བཀུར་ཕུལ། གཞན་
ཆོས་སྒོར་ཞུགས་པ་ཡང་མང་དག་བྱུང་ཞིང། ཁྱད་པར་
མར་པ་བྱ་ཟེ་ཡོད་པ་ཡང་དད་པ་སྐྱེས་ཏེ། སྔར་ལོག་ལྟ་
བྱས་པ་ལ་འགྱོད་པས་མཐོལ་བཤགས་བྱས། ཁྱོད་ལ་ཤ་

ཆང་བུད་མེད་མ་བསྟེན་ན་རང་ལ་སྡིག་གསུངས་པ་དེ།
ངེད་རྣམས་ཀྱི་སྣང་ངོར་ངེད་ཚོ་དང་ཁྱད་མེད་པ་ཞིག་
ལས་མི་ཡོང་བར་འདུག་སྟེ། ད་ཁྱེད་རང་ལ་གདེང་ཞིག་
ཡོད་པ་འདུག་པ་དེ་གསུང་བ་ཞུ་དང་ཞུས་པས། ཁྱེད་
རྣམས་ཀྱིས་ལྷ་ཡབ་ཡུམ་མཐོང་བ་ལ་ཡང་དེ་ཀ་དང་
འདྲ་སྟེ། མ་གོ་བས་བདེན་ཡོང། ངས་འདོད་ཡོན་ལ་
སྤྱད་རུང་མི་འཆིང་བའི་གདེང་འདི་འདྲ་ཡོད་གསུངས།
རྟོགས་པ་ཀློང་དུ་གྱུར་ཅིང་ཆོས་ལ་རང་བྱན་ཆུད་པ་
གདེང་དང་ལྡན་པའི་མགུར་འདི་གསུངས་སོ། །
༈ ཕ་བླ་མ་རྣམས་ལ་ཕྱག་འཚལ་ལོ། །རྗེ་གོང་མ་
རྣམས་ཀྱི་བཀའ་དྲིན་ནི། །ངས་སོས་དལ་དབེན་ཚེ་རྩ་
རླུང་བསྒོམས། །ལུས་སེམས་གཅུན་ཞིང་གཅུན་ཞིང་
བསྒོམས། །འབྱུང་བ་འཁྲུགས་(༥༣བ) ཀྱང་ཉམ་ང་མེད། །
བོགས་འདོན་དུ་ཤེས་པའི་གདེང་ཞིག་ཡོད། །གཉིད་ཀྱི་
དུས་སུ་འོད་གསལ་བསྒོམས། །སྣང་བ་སྡུད་ཅིང་སྡུད་
ཅིང་བསྒོམས། །གཏི་མུག་ཏུ་སོང་ཡང་ཉམ་ང་མེད། །ཟུང་
འཇུག་ཏུ་ཤེས་པའི་གདེང་ཞིག་ཡོད། །རྨི་ལམ་གྱི་དུས་

སུ་སྒྱུ་ལུས་བསྒོམས། །སྣང་བ་སྤྲོ་ཞིང་སྤྲོ་ཞིང་བསྒོམས། །
རྣམ་རྟོག་ཏུ་སོང་ཡང་ཉམ་ང་མེད། །སྒྱུ་མར་ཤེས་པའི་
གདེང་ཞིག་ཡོད། །འདོད་ཡོན་སྤྱད་ཚེ་ལྷ་སྐུར་བསྒོམས། །
རོ་བྲོ་མྱང་ཞིང་མྱང་ཞིང་བསྒོམས། །བཟའ་བཏུང་དུ་
མཐོང་རུང་ཉམ་ང་མེད། །ཚོགས་མཆོད་དུ་ཤེས་པའི་
གདེང་གཅིག་ཡོད། །ཐབས་ལམ་གྱི་སྐབས་སུ་གཞན་ལུས་
བསྒོམས། །བདེ་བ་བསྐྱེད་ཅིང་བསྐྱེད་ཅིང་བསྒོམས། །ཐ་
མལ་དུ་འདུག་ཀྱང་ཉམ་ང་མེད། །ལྷན་སྐྱེས་སུ་ཤེས་པའི་
གདེང་གཅིག་ཡོད། །འཆི་བའི་དུས་སུ་འཕོ་བ་བསྒོམས། །
འཕོ་བ་སྦྱོང་ཞིང་སྦྱོང་ཞིང་བསྒོམས། །འཆི་ལྟས་བྱུང་ཡང་
ཉམ་ང་མེད། །རྫོགས་རིམ་དུ་ཤེས་པའི་གདེང་གཅིག་
ཡོད། །ཤི་བའི་དུས་སུ་བར་དོ་འཛིན། །བར་དོ་སྤྲིན་དང་
ན་བུན་འདྲ། །ཆགས་སྡང་སྐྱེས་ཀྱང་ཉམ་ང་མེད། །རང་
གྲོལ་དུ་ཤེས་པའི་གདེང་གཅིག་ཡོད། །ཅེས་གསུངས་
པས། བྱ་ཟེ་མི་ཕྱེད་པའི་དད་པ་སྐྱེས་ནས་ཆོས་དབང་
ཞུས། ཕྱིས་ཞབས་ཏོག་ཕུལ་ཕྱིན་བགྱིད་པའི་ཡོན་བདག་
ཞིག་བྱུང་བ་ལགས་སོ། །ཡང་སྟོན་ཞིག་གི་ཚེ་མི་མང་པོ་

ཚུལ་ནི། སྤྱིར་གྱི་བླ་མ་རྔོག་པ་ལ་སོགས་པའི་སྐལ་
ལྡན་གདུལ་བྱ་རྣམས་འདུས་པ་ཇི་བཞིན་དབང་དང་
གདམས་པས་སྨིན་གྲོལ་ལ་བཀོད་པ་རྣམས་ལགས་ཤིང།
ཁྱད་པར་མདོར་བསྡུས་དམིགས་བསལ་དུ་བཀོད་པ་
ལ། སྲས་སྐུ་ཡལ་བ་ལ་སྐྱོ་ཤས་དང་ངེས་འབྱུང་གི་སྒོ་
ནས་ཀུན་གྱི་ཐུགས་དམ་ལ་བོགས་ཐོན་ཚུལ། བསྟན་པ་
ལ་དར་རྒྱས་འབྱུང་བར་ལུང་བསྟན་ནས། གདམས་ངག་
དང་བྱིན་རླབས་ཀྱི་རྟེན་ཞལ་གདམས་དང་བཅས་ཏེ་
གནང་ཚུལ། འགྲོ་ཀུན་དང་བ་འདྲེན་ཕྱིར་བཀོད་པ་སྐུའི་
རྫུ་འཕྲུལ་བསྟན་ཚུལ་དང་གསུམ་གྱི་དང་པོ།
༡༽ སྲས་དར་མ་མདོ་སྡེ་སྐུ་གཤེགས་ཚུལ།
སྲས་སྐུ་ཡལ་བས་སྐྱོ་ཤས་དང་ངེས་འབྱུང་གི་སྒོ་
ནས་ཀུན་གྱིས་ཐུགས་དམ་ལ་བོགས་ཐོན་ཚུལ་ནི། བླ་
མས་རྒྱ་གར་འཁོར་བའི་གཏང་རག་རྣམས་གྲུབ་ནས་
སློབ་འབངས་ཕལ་ཆེར་རང་རང་གི་གནས་སུ་ཕེབས་
ཤིང། བླ་མ་ཡབ་སྲས་ཀུན་ནཱ་རོ་པའི་བཀའ་ལུང་ལྟར་སྐུ་

དགོས་ཟེར་ནན་ཏན་ལབ་ཅིང་འདུག་པ་ལ། ཟས་ཆང་
(༥༤བ) བཟང་པོ་གནང་བ་ཟ་བའི་བར་ལ་ཡུམ་གྱི་ཞལ་
ནས། ཁྱེད་རྣམས་ལྟད་མོ་དང་སྟོན་མོ་གཉིས་ཀ་བྱེད་པ་
ངོ་མཚར་ཆེ་སྟེ། སྔར་བྱས་པ་ལྟར་ངེད་ཀྱི་བླ་མ་མར་པ་
ལ། ཇོ་བོ་ནཱ་རོ་པའི་བཀའ་ལུང་ཡིན་གསུངས། ཡབ་སྲས་
ཀུན་སྐུ་མཚམས་དམ་པོ་ལ་ལོ་གསུམ་བཞུགས་དགོས་པ་
ལ། སྔར་ལོ་གཅིག་ལས་མ་སོང་བས། ཡབ་སྲས་གཉིས་
འབྱོན་པ་མི་འོང། དེ་འོག་གི་བུ་ཆེན་དྲག་པ་གཅིག་
བཏང་གི་གསུངས། ཡུམ་གྱིས་ཀྱང་ཞལ་ཏ་ནན་ཏན་
གནང་བ་ལ། ཁོ་བཟི་བའི་གཏམ་ལ། ཡབ་སྲས་གཉིས་
དགོས་པ་མ་གཏོགས་གྲལ་དབུ་མ་འབྱོན་པ་མིན། བླ་མ་
འབྱོན་ན་ཕྱག་ཕྱི་བྱས་ནས་འགྲོ་རྒྱུ་ཡིན་ཏེ། མི་འབྱོན་ན་
ང་འགྲོ །ངས་འཕྲིན་འཁྱོལ་ཡོད་དོ། །མ་འཁྱོལ་མ་ཟེར་
ཅིག་ཟེར་ཐུ་བ་སྤྲུགས་ནས་སོང་ངོ། །དེར་སྲས་ཀྱི་ཐུགས་
ལ་ང་ད་ལྟ་འཇིག་རྟེན་ཐད་ནས་ཕ་མ་བཟང་པོ་ནི་
འཛོམས། ཕ་སྤུན་དང་ཉེ་འབྲེལ་གྲུང་གསུམ་གྱི་སྒོ་ནས་
མྱ་ངན་དང་སེམས་ལས་ནི་མེད། ཆོས་ནི་མཁས། ད་ལམ་

གྱི་ལྟད་མོ་ལ་འགྲོ་བའི་འོས་སུ་ང་བཟང་བར་འདུག་སྟེ།
ཡབ་ཡུམ་གཉིས་ལ་ཞུས་རུང་གནང་ནི་མི་གནང། བྲོས་
ནས་འགྲོ་དགོས་དགོངས་པ་ལས། དེའི་གནངས་ཉིན་དུ་
སོང་ཚེ། ཕུའི་མི་ཐམས་ཅད་རྒྱན་བཀོད་གཟབ་པ་དར་
བཅས་ལྟད་མོ་ལ་འགྲོ་ཞིང་འདུག་པ་ལ། སྲས་ཀྱང་ཡབ་
ཡུམ་གཉིས་ཀྱིས་མ་ཚོར་བར་འབྱོན་དགོས་དགོངས།
གཟིམས་མལ་ནས་བཞེངས་འབྱོན་གྲབས་མཛད་པས།
ཡང་ཐུགས་དགོངས་ཕྱི་མ་གཅིག་ལ། རི་ཆེ་ས་ན་གཡང་
ཆེ། ཁེ་ཆེ་ན་ཉེན་ཆེ། ཆོས་ཟབ་ས་ན་བདུད་ཟབ་བྱ་བ་
ཡིན། ཡབ་ཀྱི་བཀའ་བཀྱོན་ཡང་ཡོང། བདུད་ཀྱི་བར་ཆད་
བྱུང་ཉེན་ཡང་ཡོད་དགོངས། གཟིམས་མལ་དུ་བཞུགས་
པ་ལས། རྒན་མོ་ཁ་ན་སོ་མེད་པ། མགོ་དུང་ལྟར་སོང་བ་
གསུམ་ཡང་ལྷོ་བྲག་རྔ་མོ་ཆུ་ཤུལ་གྱི་ལྟད་མོ་ཆེན་པོ་འདི་
སྔར་ཡང་ཡང་མཐོང་སྟེ། ཚིམ་པ་རང་མི་འདུག་ཅིང། ད་
ནམ་འཆི་ཆ་མེད་པས་ད་ལན་ལས་ཨེ་མཐོང་མི་ཤེས་
ཟེར། མཁར་སྟབས་ལིང་ངེ་སྒྱིད་པ་གྱོ་ལེར་འགྲོ་བར་
གཟིགས་ཏེ། རྒན་མོ་གསུམ་པོ་བདུད་ཀྱི་ཆོ་འཕྲུལ་ཡིན་

པ་དེ་མ་དགོངས་པར། སྲས་ཀྱི་ཐུགས་ལ་རྒན་མོ་མ་གི་
འདྲ་བ་ཚོ་(༥༥ན) ཡང་འགྲོ་ན། ང་གཞོན་པ་ཕ་མ་གཉིས་
འཛོམ་གྱི་གཅེས་ཕྲུག་ཅིའི་ཕྱིར་མི་འགྲོ་དགོངས་ནས་
མཚམས་ལ་ཧར་འདོན་བྱས། ན་བཟའ་བེར་དཀར་
གཅིག་ཡོད་པ་དེ་ཕྲག་ལ་བཀལ་ནས་བྱོན་པ་དང། ཡུམ་
ཚ་བ་འདྲེན་དུ་བྱུང་བ་ཐུག་བྱུང་བས། ཡུམ་གྱི་ཞལ་ནས།
བུ་མཚམས་ལ་ཧར་འདོན་བྱས་པའི་ཁྲིམས་མེད། གང་དུ་
འགྲོ་བསམ་པ་ཡིན། ཡར་ལོག་ལ་བསྒྲུབ་པ་ལ་སྡོད་
གསུངས་པ་ལས། སྲས་ཡུམ་གྱིས་བཟུང་གི་དོགས་པས་
སྐས་ལ་ཕྱི་འབབ་ཞོལ་ལེ་བྱོན་སོང། ཡུམ་གྱི་ཕྱག་གསོལ་
གྱིས་འགགས་པས་འཛིན་པ་མ་བྱུང་བར་སྲས་བྲོས་པས།
སྲས་ཀྱི་ཐུགས་ལ་ག་རེ་ཡུམ་གྱིས་བསླབ་བྱ་མཛད་ན་ནི་
ཉན་དགོས། སྡོད་གསུངས་ན་ནི་བྲོས་དགོས་དགོངས།
སྒོའི་ཐེམ་པ་ལ་རྟ་བཞོན་ལོག་གེར་བཞུགས་དུས། ཡུམ་
གྱི་ཐུགས་ལ། ངས་བུ་ཟིན་པ་དང་ཉན་པ་བྱུང་ན་བསྐྱིལ་
དགོས། མ་ཟིན་ཞིང་མི་ཉན་ན་བསླབ་བྱ་ཞིག་བྱེད་དགོས་
དགོངས། བུ་ཨ་མ་ལ་གསན་ལ་ཡར་ལོག་བྱོན་དང་

གསུངས་པས། སྲས་ཀྱི་ཞལ་ནས། ཡུམ་ལགས། བདག་ཟླ་
བ་དཀར་བ་ཟླ་སྟོད་ཡིན། ཕ་མ་ཚང་བ་ཚེ་སྟོད་ཡིན། བྱ་
བ་ལགས་པས། བདག་ལ་ན་ཚ་དང་སྡུག་བསྔལ་ནི་མེད།
ལྟད་མོ་ལ་འགྲོ་འོས་སུ་བདག་བཟང་བ་གདའ་བས།
རེས་ཅིས་ཀྱང་འགྲོ་བ་ཞུ་ཞུས་པས། ཡུམ་གྱི་ཞལ་ནས།
ཁྱོད་ཀྱིས་ཡབ་ལ་ཞུས་སམ་གསུངས་པས། མ་ཞུས་ལགས་
ཏེ། ཡུམ་ལ་ཞུས་པས་ཁྱབ་ཆེ་ཟེར། གཤེགས་གྲབས་མཛད་
ཅིང་འདུག་པ་ལས། ཡུམ་གྱིས་བུ་ཁྱོད་རང་མ་གསན་པར་
འབྱོན་ན་འོ་ཅག་མ་བུ་གཉིས་དམ་བཅའ་ཞིག་བྱེད་པ
ཡིན་པས། འདི་དག་སྙིང་གི་དཀྱིལ་དུ་ཆོངས་ཤིག །དེ་
རིང་གི་ཉིན་མོ་ལ་བུ་གྲལ་འགོ་རུ་མ་སྡོད། འབུལ་བ་བླ་
སྡེར་མ་ལེན། བསྔོ་བ་ཡོན་བཤད་མ་བྱེད། ཆོས་གཏམ་མ་
བྱེད། ཆང་མ་འཐུང། རྟ་མ་རྒྱུགས། ཉི་མ་ཕྱེད་ཚུན་ནས་
ལོག་བྱོན་ཅིག བདུན་པོ་འདི་འུ་ཅག་མ་བུ་གཉིས་ཀྱི་དམ་
ཚིག་ལགས་པས། ཐུགས་ལ་ཅིས་ཀྱང་དགོངས་འཚལ་ལོ་
གསུངས་པས། སྲས་ཀྱིས་དེ་ལྟར་འཚལ་ལོ་ཞེས་གསུངས་
ནས་བྲོས་མ་སྟབས་སུ་གཤེགས་སོ། །དེར་ཡུམ་གྱིས་སྲས་

ཀྱི་ཕྱི་བཞིན་(༥༥བ) རྗེ་བཙུན་མི་ལ་དང། མར་པ་མགོ་
ལེགས་ཀྱི་གཙོ་བྱས་པའི་གྲྭ་པ་རགས་པ་བཞི་ལ་དམ་
བཅའ་བདུན་པོ་རྔམས་ནན་ཆེ་བར་བསླབས་ནས་ཕྱག་
ཕྱི་ལ་བརྫངས་ཏེ། ཡུམ་རང་གཅིག་པུར་བཞུགས་པས།
སྔར་དང་མི་འདྲ་བའི་ཐུགས་ཚ་ཕྱོང་ངེ་བ་དང། སྤྱན་
ཆབ་མང་པོ་ཤོར་ཞིང། ཐུགས་ལ་ངའི་བུ་འདི་སྔར་ཟླ་བ་
རེ་ཙམ་གཞན་དོན་ལ་འགྲོ་བ་ལ་འདི་ལྟ་བུའི་སྙིང་མི་
དགའ་བ་མ་བྱུང་སྟེ། ད་ལན་ཉིན་གཅིག་འགྲོ་བ་ལ་འདི་
ལྟ་བུའི་སེམས་མི་དགའ་བ་ཡོང་ལུགས་ཀྱིས། བར་ཆད་
ཡོང་བ་མིན་ཡོང་སྙམ་པ་ཐུགས་ལ་ཤར་བར་གདའ།
སྲས་དཔོན་སློབ་རྣམས་ཀྱི་རྔ་མོ་ཆུ་ཤུལ་དུ་ཕེབས་པ་ལ་
གྲལ་པ་མང་པོ་ཚོགས་འདུག་པ་ལས། དཔོན་སློབ་རྣམས་
ཀྱིས་བླ་མ་དགེ་བའི་བཤེས་གཉེན་རྣམས་ཀྱི་གྲལ་འོག །སྐྱེ་
བོ་མི་ནག་པ་རྣམས་ཀྱི་གྲལ་འགོ་ཞིག་ཏུ་བཞུགས་པ་
ལས། གྲལ་འགོ་ན་ཡོད་པའི་བླ་མ་བགྲེས་ཤིང་ཐུགས་
དགོངས་མཐོ་བ་རྣམས། སྲས་དར་མ་མདོ་སྡེ་ཡིན་མིན་
གྱི་ཐེ་ཚོམ་ཞིག་ཟོས་ནས། ལྟར་བཏང་བས་སྲས་ཡིན་པར་

ཤེས་ནས་གྲལ་དབུ་ལ་གདན་དྲངས་པ་འབྱོན་དུ་མ་
འདོད་པས། གྲལ་འགོ་མ་རྣམས་ན་རེ། རྗེ་བཙུན་མར་
པའི་སྲས་ཀྱི་གྲལ་འགོ་རུ་སྡོད་པ་འདི་གང་ནས་བལྟས་
ཀྱང་མི་འཐད་ཟེར། བླ་མ་གྲལ་འགོ་མ་རྣམས་ཀྱིས་རང་
རང་གི་གདན་ཁྱེར་ནས་སྲས་ཀྱི་གྲལ་འོག་ཏུ་བྱ་འཕུར་
སྐྱས་བྱས་བྱུང་བས། སྲས་གྲལ་འགོ་རུ་བྱུང། དེའི་སྟོབས་
ཀྱིས་བླ་སྡེར་དང། འབུལ་བ་ལེན་དགོས་དང། བསྔོ་བ་
ཡོན་བཤད་དང། བླ་མ་དགེ་བའི་བཤེས་གཉེན་རྣམས་
ཀྱིས་དྲི་བ་བྱས་པའི་ལན་དུ། ཆོས་གཏམ་མཛད་དགོས་
བྱུང་བས་མཁས་པའི་ཐོག་ཆོད། དེར་མི་དྲག་པ་རྣམས་
ཀྱིས་རིམ་པ་བཞིན་ཆང་དྲངས་པ་ནན་ཆེས་པས་ཅུང་
ཟད་རེ་འཐུང་དགོས་བྱུང། དེའི་ཚེ་ཉི་མ་ཡང་ཕྱེད་ཡོལ་
དུ་སོང་བ་ལ། རྗེ་བཙུན་མི་ལས། བླ་མ་རིན་པོ་ཆེ། ལྟད་མོ་
དང་སྟོན་མོ་ཆེ་གར་གྱིས། ཁྲོམ་གཞུག་འཐབ་མོས་སྡུད་
བྱ་བ་ལགས། ཡུམ་གྱི་བཀའ་གནང་ཕལ་ཆེར་ཐལ་གདའ།
ད་ཉི་མ་ཡང་ཕྱེད་ཡོལ་ཙམ་དུ་(༥༦ན) སོང་གདའ་བས་
ཅིས་ཀྱང་ཕེབས་པར་ཞུ་ཞུས་པས། སྲས་ཀྱི་ཞལ་ནས། ཨ་

ཕོ་མཐུ་ཆེན་ཅིས་ཀྱང་བདེན་གསུངས། འབྱོན་པར་ཆས་
པ་ལས། སྲས་རང་གི་སྐུ་ཞང་ལྷོ་བྲག་ན་ནོར་ཕྱུག་པ་དང་
རོ་བཙའ་བའི་ཐོག་ཆོད་ཅིང་བུ་མེད་པ་དེས། རྟ་ཕོ་རོག་
དཔུང་དཀར་ཞེས་བྱ་བ་ལྷོ་བྲག་ན་མགྱོགས་པ་ཞིག་ཡོད་
པ་དེ་ལ། སྒ་ཆས་ལེགས་པ་གཅིག་བྱས་ནས་སྲས་ཀྱི་དྲུང་
དུ་འཁྲིད་སོང་སྟེ། ཚ་བོ་ཡར་བཞེངས་ཤིག བསྔོ་བ་ཡོན་
བཤད་སོགས་ཆོས་མཁས་པའི་ཐོག་ཆོད། ད་རྟ་ལ་བདེ་
བའི་ཐོག་ཆོད་པ་བྱེད་ཅིག་བྱས་པས།རྟ་རྒྱུག་ཅིག་ཟེར་
སྲབ་མདའ་ཕྱག་ཏུ་ཕུལ་བས། སྲས་ཀྱི་ཞལ་ནས་ཕྱིས་ནས་
ཞང་པོས། གང་ཟེར་གྱི་ཁ་ལ་ཉན། ད་ལན་རྟ་རྒྱུགས་མི་
གསུང་བར་ཞུ། བདག་ཡོང་དུས་ཡུམ་གྱི་ཞལ་ཏ་འགའ་
ཡོད་པ་ལགས་ཏེ། ཕལ་ཆེར་ཤོར་ཐལ། ད་རྟ་རྒྱུག་ན་ཀུན་
འཆོར་བ་འདུག་གསུངས་པས། ཞང་པོ་ན་རེ། ཡུམ་བདག་
མེད་མ་དབང་ཆེ་ཡང་ངའི་སྲིང་མོ་ཡིན། ང་ཇི་ལྟར་ཞན་
རུང་ཇོ་ཇོ་ཡིན། མོའི་ཁ་ལ་ཉན་ནས་ངའི་ཁ་ལ་ཅི་ལ་མི་
ཉན། གཏམ་དཔེ་ལ་ཡང། ཞང་པོ་ཆུས་འཁྱེར་བའི་སྐྲ་
ནས་མ་འཛིན་བྱ་བ། ཁ་དྲག་པའི་དོན་ཡིན་པས། ཅིས་

ཀྱང་རྟ་རྒྱུགས་དགོས། རྒྱུག་རྟིང་སྒ་ཆ་དང་བཅས་པ་
འབུལ་བར་འབུལ་ཟེར། ཕྱག་ནས་འཐེན་ཏེ། རྟ་ལ་བསྐྱོན་
ནས་མི་རྒྱུགས་པའི་དབང་མ་བྱུང་བར། རྟ་རྒྱུགས་པས།
སྐུ་འབྲས་མཚར་བ་རྩལ་ཆེ་བ་ལ་སོགས་ཏེ། ཆོས་འཇིག་
རྟེན་གཉིས་ཀའི་ཁྲོམ་ཐོག་ཀུན་ཆོད་དེ། དེ་ནས་སྲས་ལ་
ཕུད་ཞུ་བ་མང་པོ་རུབ་རུབ་ལ་བྱུང་བས། ཅུང་ཟད་བད་
པའི་ཉམས་ཀྱང་བྱུང་བའི་ཚེ། རྗེ་བཙུན་མི་ལས་སྲས་ལ།
བླ་མ་ལགས། ད་ནངས་ཡུམ་གྱིས་གནང་བའི་དམ་བཅའ་
ནི་ཀུན་ཤོར་ཐལ། ད་ཁྲོམ་ཐོག་ཆོད་ཁར་རྟ་ཁ་འཐེན་བྱ་
བ་ལགས་པས། ཁྲོམ་མཇུག་མ་བསྡུས་པར་ཅིས་ཀྱང་
ཕེབས་པ་དྲག་ཞུས་ནས་ནན་གྱིས་སྤྱན་དྲངས་ཏེ། ཞང་
པོས་ཕུལ་བའི་རྟ་ལ་ཆིབས། དཔོན་སློབ་རྣམས་བསྡེབས་
ནས་རྗེ་བཙུན་མི་ལས་ཆིབས་འཐུར་བཟུང་བྱོན་པས། ང་
རྒས་འཁོགས་དང་ནད་པ་རྟ་ལ་མི་ཆགས་(༥༦བ) པ་ནི་
མིན། རྟ་འཐུར་ནས་བཟུང་མི་དགོས། ཁྱེད་རང་རྣམས་
སྔོན་ལ་སོང་ཞིག་གསུངས། གྲྭ་པ་རྣམས་སྔོན་ལ་རྒྱང་ངེ་
བྱོན་པས། ལུང་པ་ཞན་ཞེས་བྱ་བའི་ནང་ན་མར་ཕེབས་

པ་ལས། དེའི་ལམ་གྱི་ཕྱོགས་གཅིག་ན་བྲག་ལ་ཆུ་འཐབ་
ཀྱི་འཕྲང་ཡོད་པ། ཕྱོགས་གཅིག་ལ་རྫ་བྲག་གི་གསེབ་ལ་
བྲ་མའི་ནགས་ཡོད་པ། དེའི་གསེབ་ན་སྲེག་པའི་ཚང་
ཡོད་པ་དེར་ཕེབས་པས། རྟའི་རྨིག་སྒྲས་སྲེག་པ་མ་བུ་
བདུན་འགྲོགས་པའི་གཤོག་པའི་སྒྲ་དང། རྩི་སྒྲས་ཆིབས་
འགྲོགས་སྲས་ཆིབས་ཐོག་ནས་ཡར། ཞབས་ཀྱི་ཡོབ་བྱ་
འདས་ནས་རྫ་གསེབ་ལ་སྲས་རྟ་ཡིས་མདའ་རྒྱང་གང་
ཙམ་དྲུད་པས་དབུ་ཆག དབུ་ཀླད་དང་ཁྲག་མང་པོ་
འཐོར་ཞིང་རྟ་བང་རྒྱུགས་པའི་ཚེ། རྗེ་བཙུན་མི་ལས། ཕྱི་
མིག་གཟིགས་པས། མི་མེད་པའི་རྟ་དེ་རྒྱང་རྒྱང་རྒྱུགས་
པ་གཟིགས་པས། སྲས་ཆིབས་ཀྱིས་བསྐྱུར་བར་དགོངས་
ཏེ། རླུང་བཟུང་ནས་རྒྱུགས་པས་ཆིབས་ཟིན་པ་ནགས་ལ་
བཏགས། ཞབས་ཡོབ་ནང་ནས་བཏོན་ཏེ་ཐུགས་དྲན་
མེད་དུ་སོང་བ་པང་དུ་བླངས་ནས་གཟིགས་པས་ཚད་པ་
བརྒྱད་དུ་ཆག །དབུ་ཀླད་དང་མཚལ་ཁྲག་ཚབས་ཆེ་བ་
འདུག་པས་གཞན་བྱ་ཐབས་ནི་མ་བྱུང། སྤྱན་ཆབ་འདོན་
གྱིན་བཞུགས་ཚེ། གཞན་བུ་ཆེན་རྣམས་ཀྱང་ཕེབས་བྱུང་

སྟེ། ཕྱག་ཞབས་ནས་བཟུང། མཚན་ནས་བོས་ཏེ་མང་དུ་
བཤུམས་པའི་མཐར། བཀའ་གྲོས་ལ་ཆིབས་ལ་ནི་མི་
ཆགས་པ་འདུག་པས། འདོ་ལེ་ལ་གདན་འདྲེན་རྩིས་ཀྱིས།
འབུལ་བ་ལ་བྱུང་བའི་དར་ཡུག་དབུ་ལ་དཀྲིས་པ་དེ་ལ་
འདོ་ལེ་འཚེམ་ཞིང་ཡོད་ཚེ། བསེར་བུ་རྒྱུག་སྟབས་ཀྱིས་
སྲས་ཐུགས་དྲན་རྙེད་ནས། སྤྱན་ཧྲིག་གེ་བྱུང་བ་རྗེ་བཙུན་
མི་ལ་ལ་གཟིགས་ནས། ཨ་བོ་མཐུ་ཆེན་སླེབས་པ་དེ་
ལེགས་ཏེ། ང་རྟས་བསྐྱུར་ནས་མགོ་བསྣད་ཡོད་པ་འདྲ།
ཁྱེད་རྣམས་ཅི་བྱེད་ཅིང་ཡོད་པ་ཡིན་གསུངས་པ་ལ། བླ་
མས་ཆིབས་པ་ལ་ནི་མི་ཆགས་ཤིང་འབྱོན་པ་ནི་མི་ཡོང་
བ་འདུག་པས། འདོ་ལེ་གཅིག་གྲབས་བྱེད་ཅིང་ཡོད་ཞུས་
(༥༧ན) པས། ཕོ་ལྟོགས་ཀྱང་ཁྱུང་རུ་དེང་ངེ་བྱ་བ་ཡིན་པས།
ངས་རྟ་ལ་ཨེ་ཆགས་ལྟ་ཡིས། སྐེ་རགས་འདི་འཁྲོལ་ལ་
ཕྱེད་མར་གཤོག་ཅིག་གསུངས། གསུངས་པ་ལྟར་བཀྲོལ་
ནས་བཤགས་པས་ཕྱེད་དབུ་ལ་བཅིངས། ཕྱེད་སྐུ་སྐེད་ལ་
བཅིངས་ཏེ། ང་རྟ་ལ་བསྐྱོན་ཅིག་གསུངས། ཆིབས་པ་ལ་
བསྐྱོན་པས་ཨ་ཁུ་མགོ་ལེགས་ན་འཐེན་པས་ངའི་རྟ་སྣ་

འཁྲིད། གཞན་གཉིས་ཀྱིས་གཡས་གཡོན་བསྐྱོར། ཨ་བོ་
མཐུ་ཆེན་སྔོན་ལ་སོང་ལ་ཡབ་ཡུམ་གཉིས་ལ་ང་ཅུང་
ཟད་བསྣད་པའི་རྒྱུ་མཚན་དང། ལོ་རྒྱུས་ཞུས་ཤོག་ཅིག་
གསུངས་པ་ལྟར་དཔོན་སློབ་རྣམས་ཕྱི་ནས་ག་ལེ་གུ་ལེ་
བྱོན། རྗེ་བཙུན་མི་ལས་སྔོན་ལ་བྱོན་ནས་སྐུ་མཁར་གྱི་རྩེ་
མོར་བླ་མའི་དྲུང་དུ་ཕེབས་ཏེ། ཕྱག་བཙལ་ནས། བླ་མ་
རིན་པོ་ཆེ། བདག་ལ་ཞུ་མི་སྤོབས་པའི་གཏམ་ཚིག་
གསུམ་པ་གཅིག་ཞུ་རྒྱུ་མཆིས་ཞུས་པས། བླ་མའི་ཞལ་
ནས། སྔར་ཡིན་ན་ཁྱོད་སླེབས་ཚེ་དགའ་བའི་ཉམས་ཤིག་
ཡོད་པ་ཡིན་ཏེ། ད་ལན་སྙིང་མི་དགའ་ལྷང་བ་ཞིག་བྱུང་
ཅི་ཡོད་དམ་ཤོད་ཅིག་གསུངས། དེར་རྗེ་བཙུན་མི་ལས།
གསུང་མ་ཐོན་ཞིང་སྤྱན་ཆབ་ཤོར། དར་ཅིག་ནས་ལོ་རྒྱུས་
རྣམས་ཞུས་པས། བུ་དེ་ད་ནངས་ལྟད་མོ་ལ་ཕྱིན་ནམ་
གསུངས། ཕྱིན་ལགས་ཞུས་པས། མགོ་གང་དུ་ཆག་
གསུངས། ཞན་ལུང་པའི་ནང་དུ་ཆག་ཞུས་པས། ལུང་པ་
ཞན་ཟེར་བ་དེ་རང་གིས་ཆོག ད་ལྟ་ཤི་བ་མེད་དམ་
གསུངས། མ་གྲོངས་པར་འབྱོན་ཞིང་ཡོད་ཞུས་པས། རྨ་

བཅོས་ཇི་ལྟར་བྱས་གསུངས། སྐུ་ཆིངས་རྒྱ་མ་དེ་ཕྱེད་མར་
བཤགས་ནས་ཕྱེད་ཀྱིས་དབུ་བསྡམས། ཕྱེད་སྐུ་ལ་
བཅིངས་ཡོད་ཞུས་པས། རྟེན་འབྲེལ་ལ་རང་ཕ་བུ་གྱེས་
དགོས་པ་འདུག མདང་ངའི་རྨི་ལམ་དུ་ཡང་མི་ནག་པོ་
ཞིག་བྱུང་སྟེ། ཁོ་ན་རེ། ནཱ་རོ་པའི་བཀའ་ཞལ་ལ། ཁྱོད་ཀྱི་
སྙིང་ཐོན་ལ་ང་ལ་བསྐུར་གསུངས་པ་ཡིན་ཟེར་བ་ལ།
(༥༧བ) ངས་ཀྱང་བླ་མའི་བཀའ་བསྒྲུབ་སྙམ། སྙིང་བཏོན་
ནས་ཁོ་ལ་སྤྲད་པས། ཁོ་དགའ་ནས། ཐོད་པའི་ནང་དུ་
བཅུག །གྲི་གུག་གིས་ཁ་བཅད་ནས་སོང་བ་ཞིག་རྨིས།
གཞན་ཡང་མཎྜལ་གྱི་དཀྱིལ་རྡོལ་བ། ཉི་ཟླ་ནམ་མཁའི་
དབྱིངས་སུ་རྒས་པ། རཀྟའི་མཚོ་སྐམས་པ་རྣམས་རྨིས། ང་
རང་ཕྱིན་རུང་ཕན་གནོད་ཅིག་མེད་པ་འདྲ། འོན་ཀྱང་
ངས་མ་ཕྱིན་ན་ཕ་བུའི་དམ་ཚིག་ཡིན་པས་སྙིང་རྗེ། ཕྱིར་
འགྲོ་དགོས་གསུངས་བྱོན་པ་དང། སྲས་བླ་ཡེར་ཕེབས་པ་
མཇལ་བ་ལས། སྲས་ཀྱི་ཞལ་ནས་བདག་གིས་ད་ནངས་
ལྟད་མོ་ལ་ཕྱིན་པ་ལགས་ཏེ། མགོ་བསྣད་གདའ་བས།
སྐྱོན་མི་སྐྱོན་གཟིགས་པར་ཞུ། ཞེས་དབུ་ཡབ་ཀྱི་སྐུ་པང་

དུ་ཕུལ་བས། ཡབ་ཀྱིས་དབུ་ཆིངས་ཀྱི་སྐེ་རགས་བཀྲོལ་
ནས་གཟིགས་པས་དབུ་ཐོད་ཚལ་པ་བརྒྱད་དུ་ཆག དབུ་
ཀླད་ཀྱི་རྒྱ་རལ་ཞིང་འཐོར་བ་གཟིགས་པས། ད་བུ་འདི་
ཡུན་རིང་མ་འགོར་བ་འདུག་དགོངས་པའི་ཚེ། སླར་ཡང་
སྲས་སྐུ་རླུང་གི་རྣམ་པས་ཐུགས་དྲན་ཉམས་པ་ལས།
ཡབ་ཀྱི་སྐུ་པང་དུ་སྲས་ཀྱི་དབུ་བཞག །གཞོགས་གཡས་
འོག་ཏུ་བཅུག་པའི་སྙན་ཁུང་ན་མར། ། འཕོ་བ་གསལ་
འདེབས་ཀྱི་མགུར་འདི་གསུངས་སོ། །
༈ རྗེ་བླ་མ་རྣམས་ལ་ཕྱག་འཚལ་ལོ། །བཀའ་དྲིན་
ཅན་ལ་སྐྱབས་སུ་མཆི། །བྱིན་གྱིས་བརླབ་པར་མཛད་དུ་
གསོལ། །བུ་གསན་ཅིག་ཇོ་སྲས་མདོ་སྡེ་འབུམ། ཁོ་བོ་མར་
པ་ལོ་ཙཱ་བས། །རྒྱ་གར་ཡུལ་དུ་ལན་གསུམ་ཕྱིན། །མཚན་
ལྡན་བླ་མ་གུས་པས་བསྟེན། །རྗེ་ནཱ་རོ་མཻ་ཏྲི་རྣམ་གཉིས་
ལ། །རྒྱུད་འགྲེལ་གདམས་པ་མང་དུ་ཞུས། །དབང་བཞིའི་
གནད་ལ་ངོ་སྤྲོད་བྱས། མཐར་ཐུག་ནཱ་རོའི་ཐབས་ལམ་
ཞུས། །ཁྱད་ཆོས་བསྲེ་འཕོའི་གདམས་ངག་ཞུས། །ཁྱད་
པར་འཕོ་བ་གྲོང་འཇུག་ཞུས། །དེ་མ་གསང་གོང་དུ་བུ་

ལ་བསྟན། །གདམས་པ་དྲན་ནམ་མདོ་སྡེ་འབུམ། །འདུས་
བྱས་སྤྱི་ཡི་མཚན་ཉིད་འདི། །མི་རྟག་འཇིག་པའི་ཆོས་
ཅན་ལས། །བུ་སྒྱུ་མ་ལུས་ཀྱིས་རྟག་མ་ཐུབ། གློ་བུར་བདུད་
ཀྱི་བར་ཆད་བྱུང། །ཐོད་པ་དུང་དཀར་གྱི་འཁོར་ལོ་ཆག །
ཀླད་རྒྱ་དར་དཀར་གྱི་ཡོལ་བ་རལ། །ཀླད་པ་བུདྡྷའི་ལྷ་
ཚོགས་འཐོར། །བུ་སྒྱུ་ལུས་འཇིག་(༥༨ན) པ་ཤིན་ཏུ་བདེན། །
ཕ་ཇོ་ལྷ་ཡི་དཀྱིལ་འཁོར་ཡིན། །རྣམ་ཤེས་ཚངས་པའི་
ལམ་ནས་ཐོན། །ད་ལན་ཕ་ཇོའི་ཐུགས་ཀར་འཕོས། །ཞེས་
གསུངས་པ་དེ། ཡུམ་ནང་ན་བཞུགས་པས་གསན་ཏེ། བླ་
མ་སྐུ་མཁར་རྩེ་ན་བསྒྲུབ་པ་ལ་བཞུགས་པ་ལ།ད་ལྟ་
བླ་གཡེར་ན་འཕོ་བ་གསལ་འདེབས་ཀྱི་མགུར་གསུང་
གི་གྲགས། ངའི་བུ་དེ་ལ་བར་ཆད་བྱུང་བ་ཡིན་ནམ་
དགོངས། རིངས་སྟབས་སུ་བླ་གཡེར་བྱོན་པས། སྲས་དབུ་
ཁྲག་རལ་ཉིལ་ལིར་ཡབ་ཀྱི་པང་ན་འདུག་པ་གཟིགས་
པས། རེ་ཞིག་ཐུགས་དྲན་མེད་དུ་བརྒྱལ། སངས་པ་དང་
ཡབ་ལ། སྨན་ཡན་ལག་བརྒྱད་པ་ལ་ནི་ཁྱེད་རང་མཁས།
བུ་འདི་འཚོ་བ་གདའ་འམ། མི་འཚོ་བ་གདའ་ཞུས་པས།

བླ་མའི་ཞལ་ནས། སྨན་ཡན་ལག་བརྒྱད་པ་ལ་ང་མཁས་
རུང། རོ་མགོ་མེད་པ་ལ་གསོ་ཐབས་མི་འདུག །ཁམས་
གསུམ་སེམས་ཅན་གྱི་ལས་སླེབས་ཚེ། དུས་གསུམ་སངས་
རྒྱས་ཀྱི་མཐུ་རྡུགས་བྱ་བ་ལྟར་ངས་གསོ་ཐབས་མི་འདུག །
ཤེས་ན་ཁྱོད་ཀྱིས་གསོས་དང་གསུངས། སྲས་ཀྱི་དབུ་ཡུམ་
གྱི་པང་དུ་གནང་སྟེ། ཆུ་ཟངས་གང་གི་ནང་ན་ཞག་ཉ་
མིག་ཙམ་ཞིག་ཡོད་པ་དེ་རྩིག་ལོགས་ལ་གཏོར་ཚར་
འདུག བུ་མཚམས་ཀྱི་སྒང་ལ་ལྟད་མོ་ལ་གཏོང་མཁན་
ཁྱེད་མིན་པ་སུ་ཡོད། ལར་རང་བུད་མེད་ཀྱི་གྲོས་མགོ་
རའི་ལམ་སྣ། ཕྱི་བའི་བྱ་ར། ཐལ་བའི་ལ་རྫས། མར་གྱི་ཉི་
འདེ་རྣམས་ལ་དགའ་མོ་བྱུང་བའི་དཔེ་མེད་གསུངས་
ཏེ་དབུ་བསྟུམས་ནས་བཞུགས་པར་གདའ། དེར་ཡུམ་
གྱི་ཐུགས་ལ་ངས་དག་མ་ཉེས་ཏེ། ད་ལམ་ཤགས་འབུལ་
བའི་དུས་སུ་མི་འདུག་ཅིང། བུ་འདིའི་མཚམས་སྦྱོར་ལ་
ཡང་གནོད་པ་འདུག ཕ་ཇོ་ཁོང་སེམས་ངོ་སྤྲོད་པའི་བླ་
མ་དང་ཡབ་ཡིན་པ་ལ་མི་འཕོས་རུང། ང་ལུས་སེམས་
སྐྱེས་པའི་ཨ་མ་ཡིན་པས། སྙིང་བརྩེ་བས་འཕོས་ཏེ་འོང་

སྙམ་ནས། ཡུམ་གྱིས་སྲས་ཀྱི་སྙན་ཁུང་ལ་ཞལ་གཏད་
ནས་བཤུམ་(༥༨བ) ཞིང། འཕོ་བ་གསལ་འདེབས་ཀྱི་མགུར་
འདི་གསུངས་སོ། །
༈ རྗེ་དུས་གསུམ་སངས་རྒྱས་ཐམས་ཅད་ཀྱིས། །
མཆོག་གི་སྤྲུལ་པ་རིན་པོ་ཆེ། །མཚན་ལྡན་མར་པ་ལོ་ཙཱ་
ཡི། །ཞབས་ལ་གུས་པས་ཕྱག་འཚལ་ལོ། །བུ་གསན་དང་
ཇོ་སྲས་མདོ་སྡེ་འབུམ། །བུ་འདི་ནས་ཕ་རོལ་གཤེགས་
པའི་ཕྱིར། །འདུས་བྱས་ཕུང་པོ་འཇིག་པ་ལ། །ཐུགས་ཁྲལ་
ཅུང་ཟད་ཡོད་དེ་མཆི། །ཕ་ཇོ་མར་པ་ལོ་ཙཱ་ཡིས། ། རྒྱ་
གར་ཡུལ་ལ་ལན་གསུམ་བྱོན། །སྐུ་སྲོག་ལ་མ་ལྟོས་དམ་
ཆོས་བཙལ། །མཚན་ལྡན་བླ་མ་དུ་མ་བསྟེན། །ཁྱད་པར་
ནཱ་རོ་པཎ་ཆེན་ལ། །སྙན་བརྒྱུད་ཀྱི་གདམས་པ་མ་ལུས་
གསན། །ཕ་ཇོས་མ་གསང་བུ་ལ་གསུངས། །དུས་ད་ལྟ་
ཐུགས་ལ་གསལ་མི་གསལ། །ནཱ་རོ་པཎ་ཆེན་གྱི་གདམས་
ངག་སོམས། །ད་ལྟ་གདེང་དང་ལྡན་མི་ལྡན། །ཁྱད་ཆོས་
བསྲེ་འཕོའི་གདམས་ངག་ལ། །ད་ལྟ་ངེས་ཤེས་སྐྱེས་མ་
སྐྱེས། །སྐྱེ་མེད་ཕྱག་རྒྱ་ཆེན་པོ་ལ། །ད་ལྟ་མཉམ་བཞག་

བརྟན་མི་བརྟན། །འཕོ་བ་གྲོང་འཇུག་གདམས་ངག་ལ། །
ད་ལྟ་གདེང་དང་ལྡན་མི་ལྡན། །འདུས་བྱས་ཤ་ཁྲག་ཕུང་
པོ་འདི། །མི་རྟག་ནམ་མཁའི་འཇའ་ཚོན་འདྲ། །སྒྱུ་མ་ལུས་
ཀྱིས་རྟག་མ་ཐུབ། །ཡུམ་ང་རང་ལྷ་མོ་བདག་མེད་མ། །
དུས་གསུམ་སངས་རྒྱས་སྐྱེས་པའི་ཡུམ། །སྙིང་པདྨ་འདབ་
བརྒྱད་སེང་གེའི་ཁྲི། །ཉི་ཟླ་པདྨའི་གདན་སྟེང་ན། །སྐྱེས་
མཆོག་མར་པ་ལོ་ཙཱ་བཞུགས། །དགྱེས་རྡོར་སྤྲུལ་པའི་ལྷ་
དགུ་ཡིན། །བུ་རྣམ་ཤེས་ཚངས་པའི་ལམ་ནས་ཐོན། །ད་
ལན་ཨ་མའི་ཐུགས་ཀར་འཕོས། །ཞེས་ཡུམ་གྱིས་མགུར་དེ་
ལྟར་གསུངས་པས་ཀྱང། སྲས་དྲན་པ་ཉམས་པའི་སྟབས་
ཀྱིས་ཚིག་གཅིག་ཀྱང་མ་གསན་པར་འདུག་པ་ལས། ཡུམ་
གྱི་སྤྱན་ཆབ་སྲན་མ་ཙམ་ཞིག་སྲས་ཀྱི་སྙན་ཁུང་ན་མར་
སོང་བའི་རྒྱུ་དང། ཉེ་བར་ལེན་པའི་རྐྱེན་གྱིས། སྲས་ཀྱི་
ཐུགས་དྲན་རྙེད་དེ་སྤྱན་ཁྲ་ཧྲིག་གེ་བྱུང་བ་ལ། ཡང་ཡུམ་
གྱིས་གོང་ལྟར་འཕོ་བ་གསལ་འདེབས་ཀྱི་མགུར་གསུངས་
(༥༩ན) པ་དགོངས་ཏེ། སྲས་ཀྱི་ཞལ་ནས། ཨ་པོ་མཐུ་ཆེན་
ང་ཡར་སློང་ཞིག་གསུངས་ནས་ཡར་བཞེངས་ཏེ། དབུ་

ཚལ་པ་བརྒྱད་དུ་སོང་བ་དེ་སྲས་རང་གིས་བསྡམས་
ནས། ཨ་པོ་མཐུ་ཆེན་ངའི་གདོང་པ་འདི་མ་བདེ་བས་
ཕྱིས་དང་གསུངས་པས། རྗེ་བཙུན་གྱི་ན་བཟས་སྲས་ཀྱི་
ཞལ་རས་ཕྱིས་ཚེ། སྲས་དེ་ཉིད་ཀྱི་ཞལ་ནས། ངས་སྐྱེ་བ་
འདི་ལ་ཕ་མ་གཉིས་པོའི་དྲིན་ལན་འཇོལ་བ་ཞིག་ཡོང་
ངམ་བསམ་སྟེ། དྲིན་ལན་མ་འཇོལ་བའི་ཁར། ཡབ་ཡུམ་
གཉིས་ཐུགས་ཁྲལ་ལ་བཀོད་པ་འདི་འདྲ་ཞིག་བྱུང་བས།
ཡབ་ཡུམ་གཉིས་ལ་ཐུགས་ཁྲལ་མི་བགྱིད་པ་ཞུ་ཟེར་བའི་
ཞུ་དོན་ཚིག་གསུམ་པ་ཞིག་འབུལ་བས། ངའི་རམ་བུ་
ཐེག་ཅིག་གསུངས། ། རྗེ་བཙུན་གྱིས་དེ་ལྟ་བུ་མི་གསུང་བ་
ཞུ། སྐུ་ཚེའི་བར་ཆད་དུ་འགྲོ་ཞུས་པས། ཨ་པོ་མཐུ་ཆེན
ཚེའི་བར་ཆད་བྱ་བ་ཅི་ལ་ཟེར། འདི་ཀ་མིན་པ་འདུག་གེ
སེམས་ཅན་སྤྱིའི་ལམ་པོ་ཆེ་འདི་ལ་ད་ང་ཡང་འགྲོ་བའི་
དུས་ལ་བབས་འདུག་པས། འགྲོ་བ་ཡིན་ཕྱིན་ས་འཇུར་
མིག་ལྟ་བུའི་འཕྲང་རིང་འཇིགས་པ་ཅན་སྲིད་པ་བར་
དོ་བྱ་བ་དེར། སྐྱེ་འགྲོ་ཕལ་ཆེར་ལ་འཇིགས་སྐྲག་གི་སྡུག་
བསྔལ་མྱོང་དགོས་ནའང། ང་ལ་ཕ་ཇོ་མར་པའི་བཀའ་

དྲིན་གྱིས་གར་སྐྱེ་རང་དབང་ཡོད་པས། སྲིད་པ་བར་
དོའི་སྡུག་བསྔལ་མྱོང་མ་དགོས་པ་འདུག་སྟེ། ལར་རང་
མི་ལུས་ཐོབ་ནས་ཆོས་མི་བྱེད་པ་འདི་ཀུན་སྙིང་རྗེ་སྟེ་
བྱ་ཐབས་མི་འདུག །དེ་བས་ཡབ་ཡུམ་ཐུགས་ཁྲལ་དུ་མི་
འགྲོ་བའི་ཞུ་བ་ཞིག་འབུལ་བས། ཨ་པོས་ངའི་རམ་ཐེག་
ཅིག་གསུངས། ཞུ་དོན་གྱི་མགུར་འདི་ཕུལ་ལོ། །
༈ རྗེ་གསུམ་ལྡན་གྱི་བླ་མ་རིན་པོ་ཆེ། །དཔལ་རྡོ་རྗེ་
འཆང་དང་དབྱེར་མེད་པའི། །ཡབ་དགྱེས་རྡོར་སྤྲུལ་པའི་
ལྷ་དགུ་དང། །ཡུམ་སངས་རྒྱས་སྐྱེ་བྱེད་བདག་མེད་མ། །
ཡབ་ཡུམ་གཉིས་ལ་གུས་ཕྱག་འཚལ། །ཡབ་ཡུམ་གྱིས་
དབང་བསྐུར་བྱིན་གྱིས་རློབས། །ང་འདི་ནས་ཕ་རོལ་འགྲོ་
བ་འདི། །ཡ་ང་དང་བག་ཚ་མི་བདོག་སྟེ། །ཡབ་ཡུམ་(༥༩བ)
དྲིན་ལན་མ་འཁོར་འཆི་བ་འདི། །ཅུང་ཙམ་སེམས་ལ་
འཕྲེང་བར་གདའ། །འོན་ཀྱང་མ་ཕན་འཆི་བ་ལ། །ཡབ་
ཡུམ་ཐུགས་ཁྲལ་མི་བགྱིད་འཚལ། །ཡབ་ཕ་ཇོས་གསུངས་
པའི་རྒྱུད་འགྲེལ་རྣམས། །དུས་ད་ལྟ་སེམས་ལ་གསལ་
བར་གདའ། །ཐབས་ལམ་ནཱ་རོ་ཆོས་དྲུག་ལ། ། །ད་ལྟ་

གདེང་དང་ལྡན་པར་གདའ། །ཁྱད་ཆོས་བསྲེ་འཕོའི་
གདམས་ངག་ལ། །ད་ལྟ་ངེས་ཤེས་དྲོངས་པར་གདའ། །སྐྱེ་
མེད་ཕྱག་རྒྱ་ཆེན་པོ་ལ། །ད་ལྟ་མཉམ་བཞག་བརྟན་པར་
གདའ། །ཁྱད་ཆོས་འཕོ་བ་གྲོང་འཇུག་ལ། །ད་ལྟ་གདེང་
དང་ལྡན་པར་གདའ། །ཡབ་ཡུམ་གཉིས་སྤྱན་ཆབ་མི་
གཏོང་འཚལ། །སྐྱེ་མེད་སྤྲོས་བྲལ་ཕྱག་རྒྱ་ཆེ། ། ཕུང་པོ་
ཁམས་དང་སྐྱེ་མཆེད་རྣམས། །ལྷ་དང་ལྷ་མོའི་རང་
བཞིན་གསལ། །སྤྱིར་འཕོ་བྱ་འཕོ་བྱེད་རྟེན་དང་བྲལ། །སྐྱེ་
མེད་ཆོས་ཀྱི་དབྱིངས་སུ་འཕོ། །ཡབ་ཡུམ་གྱི་ཐུགས་ལ་
གཏད་མི་འཚལ། །རྣམ་ཤེས་གྱེན་ལ་འཕང་མི་འཚལ། །བླ་
མ་ནཱ་རོ་དང་མཻ་ཏྲིའི་རྒྱུད་འགྲེལ་རྣམས། །རྔོག་སྟོན་མཐུ་
ཆེན་ལ་སོགས་པའི། །ཁོང་བུ་ཆེན་རྣམས་ལ་གནང་
མཛོད་ལ། །སངས་རྒྱས་ཀྱི་བསྟན་པ་སྤེལ་བར་ཞུ། །བདག་
གསོན་ཡང་བྱེད་རྒྱུ་དེ་ལས་མེད། །ཤི་ཡང་ཞུ་རྒྱུ་དེ་ལས་
མེད། །འོ་སྐོལ་ཡབ་ཡུམ་སྲས་བཅས་རྣམས། སྐྱེ་བ་འདི་ལ་
མཇལ་སྙམ་མི་གདའ་སྟེ། །ཨོ་རྒྱན་ཡུལ་ལམ་མཁའ་སྤྱོད་
དུ། །ཕྱི་མ་ཅིས་ཀྱང་མཇལ་བར་ཞུ། །ཞེས་པའི་ལན་སྲས་

ཀྱིས་ཕུལ་བས། ཡབ་ཀྱི་ཞལ་ནས། ངའི་བུ་འདི་བཞུགས་
ན་ཕྱོགས་ཐམས་ཅད་དུ་ལོ་ཕྱུགས་རྟག་ཏུ་ལེགས་པ།
ཆར་ཆུ་དུས་སུ་བབས་པ། མི་ནད་ཕྱུགས་ནད་རྒྱུན་ཆད་
པ་དང། ཁྱད་པར་དུ་མ་བསྒོམ་པར་འཚང་རྒྱ་བ་གྲོང་
འཇུག་གི་གདམས་པ་འདི་བོད་ཡུལ་དུ་དར་བ་ཞིག་ཡོང་
བ་ཡོད་ཅིང། སེམས་ཅན་ལ་བདེ་སྐྱིད་ཕུན་སུམ་ཚོགས་
པ་ཐོབ་པའི་ཕན་ཐོགས་པ་ཞིག་ཡོང་བ་ཡོད་དེ། གློ་བུར་
བདུད་ཀྱིས་བར་ཆད་བྱུང་གསུངས། དེ་ནས་སྲས་ནང་དུ་
གདན་དྲངས། ཡབ་ཡུམ་བུ་སློབ་རྣམས་ཀྱིས་མཐའ་
བསྐོར་ནས་བཞུགས་པ་ལ། ཉ་མ་དཔའ་མོ་ལ་སོགས་
(༦༠ན) པ་དད་ཅན་འགས་སེམས་ཅན་གྱི་དོན་དུ་གྲོང་
འཇུག་མཛད་པར་ཞུ་ཞུས་པས། སྲས་ཀྱི་ཞལ་ནས། འོ་ན་
མ ་བ སྒོ མ ་པ ར ་འ ཚ ང་རྒྱ ་བ་འཕོ་བ་གྲོང་འཇུག་གི་
གདམས་པ་འདི་བོད་དུ་དར་བ་ཞིག་འདོད་ན། ཁྱེའུ་
གཙང་མའི་རོ་ལ་རྨ་མེད་པ་གཅིག་འཚོལ་གསུངས་པས།
དེར་བུ་སློབ་རྣམས་ཀྱིས་ཕྱོགས་བཞིར་ཁ་བཀྲམ་སྟེ་
བཙལ་བས། མ་བསྒོམས་པར་འཚང་རྒྱ་བ་འཕོ་བ་གྲོང་

འཇུག་གི་ཆོས་བོད་དུ་དར་བའི་སྐལ་བ་མེད་པ་ལ་
བརྟེན་ནས། སྐྱེས་པ་ཁྱོ་གའི་རོ་རྨ་མེད་པ་ནི་གཅིག་ཀྱང་
མ་རྙེད། སློབ་མ་སྔགས་པ་ཞིག་གིས་རྒན་མོ་ལྦ་བ་ལོག་
ནས་ཤི་བའི་རོ་གཅིག་ཁུར་བྱུང་སྟེ། འདི་ལ་འཕོ་བ་ཞུ་
ཞུས་པས། འགྲོ་དོན་མི་ནུས་པས་མི་འཕོ་གསུངས། མ་
འཕོས་པས། ཡང་སློབ་མ་ལུག་རྫི་གཅིག་གིས་ལྷ་ཁང་
གོག་པོ་གཅིག་གི་ནང་ནས། ཕུག་རོན་ཁྲས་དེད་དེ་ཧལ་
ནས་ཤི་བའི་རོ་གཅིག་རྙེད་པ་ཁྱེར་བྱུང་སྟེ། འདི་ལ་འཕོ་
བ་ཞུ་ཞུས་པས། དུད་འགྲོ་ལ་འཕོས་ཀྱང་འགྲོ་དོན་མ་
ཡོང། ང་སྐྱེ་བ་ཇེ་དམའ་ལ་བཏང་བ་ལ་ཁྱེད་ལ་དགོས་
པ་ཡོད་དམ། ང་ཕུག་རོན་ལ་མི་འཕོ་གསུངས། འཕོ་རུ་མ་
འདོད་པས། དེར་སློབ་མ་འགའ་དང་ལུག་རྫི་ལོག་ལྟ་
སྐྱེས་ཏེ། སྐྱེས་མཆོག་མར་པ་ལོ་ཙཱ་ལ། ཚེ་གཅིག་ལུས་
གཅིག་ལ་འཚང་རྒྱ་བའི་གདམས་ངག་ཡོད་ཟེར་ཏེ་མི་
བདེན་པར་འདུག་གོ །སྔར་བླ་མ་རང་གིས་མཛད་པ་དེ་
རྣམས་ཀྱང་མིག་འཁྲུལ་ཡིན་པ་འདུག་ཟེར་བྱུང་བས།
དེར་སྲས་ཀྱི་ཞལ་ནས། སྤྱིར་གྱི་རྒྱ་གར་ནས་བསྒྱུར་བའི་

ཆོས་ལ་མི་བདེན་པ་ག་ལ་སྲིད། སྒོས་སུ་ཡང་ཕ་ཇོས་
གསུངས་པའི་ཆོས་ལ་མི་བདེན་པ་ག་ལ་སྲིད། བླ་མ་ལ་
ལོག་ལྟ་མ་བྱེད། བླ་མ་ལ་ལོག་པར་བལྟས་ན་ངན་སོང་
འཁོར་བའི་རྒྱུ་ཡིན་ནོ། །ད་སྤྱིར་གྱི་སངས་རྒྱས་ཀྱི་བསྟན་
པ་དར་བའི་ཕྱིར་དང། སྒོས་སུ་ཡང་ཕ་ཇོས་གསུངས་པའི་
ཆོས་རྣམས་བཀའ་བཙན་པའི་ཕྱིར་དང། ཡང་སྒོས་
སུའང་ལུག་རྫི་ཁྱོད་སོགས་ངན་སོང་དུ་མི་ལྟུང་བའི་ཕྱིར་
དུ་ངས་ཕུག་རོན་ལ་འཕོ་བར་བྱའོ། །དེ་ལ་ད་ལྟ་ང་
བསྐྱེད་རིམ་ལ་ཡོད། རྫོགས་རིམ་དུ་(༦༠བ) བསྡུ་ནས་འཕོ་
བ་ཡིན། བསྐྱེད་རིམ་གྱི་ངང་ནས་འཕོས་ན་ཡི་དམ་གྱི་ལྷ་
བསད་པའི་ལྟུང་བ་ཡོད་པ་ཡིན་པས། ངས་རྫོགས་རིམ་
དུ་བསྡུས་ཀྱིས། ཕུག་རོན་དེ་ངའི་སྔས་མགོར་ཞོག་ལ་
མ ཆོ ད ་པ ་ཤོ མ ས ་ཤི ག ་ག སུ ང ས ་པ ་ལྟ ར ་མ ཆོ ད ་པ ་
བཤམས་ནས། སྲས་ཀྱིས་བསྐྱེད་རིམ་གསལ་བཏབ་ཚེ།
དགྱེས་པ་རྡོ་རྗེ་སྤྲུལ་པའི་ལྷ་དགུ་ཕྲ་ལྷམ་མེར་ཡོད་པ་ཐ་
མལ་པ་ཀུན་གྱིས་ཀྱང་མཐོང་བར་བྱུང་ངོ། །རྫོགས་རིམ་
དུ་བསྡུས་ནས་འཕོ་བ་མཛད་ཚེ་སྐུའི་མདངས་ཡལ་སང་

བ་དང་ཕུག་རོན་ཅུང་ཟད་འགུལ་བ་བྱུང། སྲས་སྐུ་ཡལ་
བ་དང་ཕུག་རོན་ཧར་ལངས་ནས་སྤྲུག་ཅིང། ཡབ་ཡུམ་
གཉིས་ལ་ཕྱག་འཚལ་བའི་ཚུལ་དང། བསྐོར་བ་གསུམ་
བྱས་ནས་གྲོ་བོ་ལུང་གི་ཕུ་ན་ཡར་འཕུར་སོང་བ་ལས།
ཡབ་ཀྱི་ཞལ་ནས། བུ་ཚུར་ལོག་ཤོག་ཅིག་གསུངས་པ་དང།
འགྲོ་བའི་འཕྲོ་ལ་ལོག་བྱུང་སྟེ། སྲས་མཁར་ལ་བསྐོར་བ་
བྱས་ནས། ཡབ་ཀྱི་སྐུ་དཔུང་གཡས་པའི་སྟེང་དུ་བབས་
ནས་བཞུགས་པར་གདའ། དེར་ཡབ་ཀྱི་ཞལ་ནས། བདག་
མེད་མ་འོ་སྐོལ་ལ་བུ་ཕུག་རོན་ལ་རེ་བའི་དུས་བྱུང་བས།
ད་མཆོད་ཁང་དུ་གདན་དྲོངས་ལ་མཆོད་པ་ཕུལ་ཅིག་
གསུངས། དབུ་རྩེར་གདན་དྲངས་མཆོད་པ་ཕུལ་ཏེ་
བཞུགས་སུ་བཅུག སྤུར་དང་གཤེགས་རྫོངས་དུས་གཅིག་
མཛད་པ་ལ། སྲས་ཀྱི་སྤུར་ཁང་བརྩིགས་ནས་ཡབ་དང་བུ་
ཆེན་རྣམས་ཀྱིས་མེ་མཆོད་མཛད་པས། ཕྱོགས་བཞི་
མཚམས་བརྒྱད་ནས་འོད་ཟེར་མི་འདྲ་སྣ་བརྒྱད་ཟུག
ལྷ་དང་ལྷ་མ་ཡིན་གྱི་སྒྲ་དང། རོལ་མོ་སྣ་ཚོགས་དང། མེ་
ཏོག་སྣ་ཚོགས་ཀྱི་ཆར་བབས་པ་མིས་མངོན་སུམ་དུ་

མཐོང་བ་བྱུང། དེའི་ཚེ་འཕོ་བ་མཛད་པའི་ཕུག་རོན་དེ་
དར་ལམ་ལ་གདན་དྲངས་པ་ལ། ཡབ་ཀྱི་ཞལ་ནས། བུ་
སྤུར་ཁང་ལ་བསྐོར་བ་གྱིས་ཤིག་གསུངས་པ་ལྟར། ཕུག་
རོན་གྱིས་སྤུར་ཁང་ལ་བསྐོར་བ་མཛད་པས། དེར་ཚོགས་
པའི་སྐྱེ་བོ་རྣམས་ཡ་མཚན་ཞིང་ངོ་མཚར་ཆེ་བས། བླ་མ་
ཡབ་སྲས་ལ་སངས་རྒྱས་ཀྱི་འདུ་ཤེས་སྐྱེས་པར་གྱུར་ཏོ། །
དེའི་ཚེ་ཡུམ་བདག་མེད་མ་གང་ནས་བྱུང་ཆ་མེད་པ་ལ་
ཕེབས་ཏེ། སྤུར་ཁང་ལ་མཆོང་(༦༡ན) གྲབས་མཛད་པ་གྲྭ་
པ་རྣམས་ཀྱིས་བཟུང་བའི་ཚེ། ང་མེ་ལ་མཆོང་དུ་མི་
འཇུག་རུང། བུའི་སྤུར་ལ་བསྐོར་བ་བྱེད་དུ་ཆུག་གསུངས།
བཤུམས་པ་དང་བཅས་ཐུགས་འབྱུང་བའི་གསུང་སྣ ་
ཚོགས་འདོན་ཞིང། བུ་ཆེན་རྣམས་ཀྱིས་སྐུ་སྐྱོར་ཏེ་སྤུར་
ཁང་ལ་བསྐོར་བ་མཛད་པས། དེ་ལ་བརྟེན་ལྷོ་བྲག་གི་མི་
དེར་འདུས་པ་ཐམས་ཅད་མཆི་མ་མ་ཤོར་བ་གཅིག་ཀྱང་
མེད་དོ། །དེའི་ཚེ་རྗེ་མར་པས་ཀྱང་ཐུགས་ཁྲལ་གྱི་རྣམ་པ་
ཅུང་ཟད་མཛད་པ་ལས། སྔར་རྒན་རྒོན་གཉིས་ལ་བུ་
གཅིག་ཡོད་པ་དེ་ཤི་བའི་ཚེ། བླ་མས། ཕ་མ་གཉིས་མྱ་

ངན་ཆུང་བ་ལ་དགོངས། སྤྱིར་ཆོས་བཤད་མང་པོ་མཛད།
ཁྱད་པར་ཁྱེད་གཉིས་ལ་རྨི་ལམ་དུ་བུ་གཅིག་བྱུང་བ་དེ་
ཤི་ན་དེ་ལ་སྡུག་བསྔལ་འབྱུང་སྟེ། མ་སྐྱེས་པ་ལ་ཤི་བའི་
སྡུག་བསྔལ་བྱེད་པ་ཡིན། དེ་དང་ད་ལྟའི་བུ་ལ་ཁྱད་མེད
པས། རྨི་ལམ་ཡིན་སྒྱུ་མ་ཡིན་སྙམ་པ་གྱིས་ལ་སེམས་ཁྲལ་
མ་བྱེད། ཅེས་གསུངས་པའི་རྒན་རྒོན་དེ་གཉིས་བྱུང་སྟེ།
བླ་མ་ལགས། བདག་ཅག་གཉིས་ཀྱི་བུ་གཅིག་པོ་ཤི་བའི་
ཚེ། རྨི་ལམ་ཡིན་སྒྱུ་མ་ཡིན་པས་སེམས་ཁྲལ་མ་བྱེད་
གསུངས་ཀྱི་གདའ་བ། བླ་མ་ལ་ནི་ད་དུང་ཡང། སྲས་དར་
མ་བསམ་གཏན་གྱིས་ཐོག་དྲངས་པའི་སྲས་པོ་དྲུག་ཙམ་
གདའ་བས། སྲས་དར་མ་མདོ་སྡེ་གྲོངས་པ་ཡང། རྨི་ལམ་
ལགས་མོད་སྒྱུ་མ་ལགས་མོད། ཐུགས་ཁྲལ་མི་མཛད་པ་
ཞུ་ཟེར་བྱུང་བས། བླ་མའི་ཞལ་ནས། ངའི་དེ་ཁྱེད་གཉིས་
ལ་ཡིན་ལུགས་ཀྱི་ཆོས་བཤད་པ་ཡིན། ང་ལ་བདེན་
བདེན་མོ་དངོས་པོར་འཛིན་པའི་སྡུག་བསྔལ་མེད། ཁྱེད་
གཉིས་ཀྱི་བུས། དང་པོ་ལུས་ཀྱི་མདངས་དང་ཁའི་ཟས་
འཕྲོག །བར་དུ་ལག་གི་ནོར་དང་ཁང་གཞིས་འཕྲོག །

མཐར་ངན་སོང་གསུམ་དུ་སྐྱུར་བར་བྱེད་པ་དེ་དང་ངའི་
བུ་མི་འདྲ། ངའི་བུ་དེ་མ་ཤི་ན་(༦༡བ) སངས་རྒྱས་ཀྱི་བསྟན་
པ་དང། སེམས་ཅན་ལ་ཕན་ཐོགས་པ་ཞིག་ཡོང་བ་ཡོད་
པས། རྨི་ལམ་གྱི་ནང་ནས་རྨི་རྒོད། སྒྱུ་མའི་ནང་ནས་སྒྱུ་
རྒོད་ཅིག་ཡོང་བ་ཡོད་པ་ཡིན་ཏེ་གསུངས། ། དེ་ནས་
མཆོད་འབུལ་རྣམས་གྲུབ་པའི་ཚེ། རྗེ་མར་པ་དགོངས་པ་
ལ་བཞུགས་ཏེ། སྲས་ཀྱི་འགྲོ་དོན་གང་ན་ཡོད་གཟིགས་
པས་རྒྱ་གར་ན་ཡོད་པ་མཁྱེན་ཏེ། ཕུག་རོན་ལ་མཆོད་པ་
ཕུལ་ཞལ་བཀོད་མཛད་ནས། ཁྲོམ་ཀུན་གྱིས་མཐོང་སར་
རྒྱ་གར་ལ་འཕུར་བཏང་སྟེ། དགོངས་པ་ལ་བཞུགས་པ་
ལས། བླ་མའི་ཞལ་ནས། བདག་མེད་མ་མཆོད་པ་རྙིང་པ་
རྣམས་བསྡུས་ལ་གསར་པ་ཤོམས་ཤིག །ངའི་བུའི་ལམ་
ནོར་སོང་གསུངས། ཕྱག་ཐལ་མོ་བརྡབ་དབུ་བསྟུམས་
ནས་དགོངས་པ་ལ་བཞུགས་པས་ཉི་མ་དགོང་མོར་སོང་
བ་དང། ཕུག་རོན་དེ་ཐང་ཆད་པའི་ཚུལ་དང་བཅས་
ཡབ་ཀྱི་པང་དུ་འཚངས་བྱུང་བས། དོ་ནུབ་ཕུག་རོན་
མཆོད་ཁང་དུ་གདན་དྲོངས་ལ་མཆོད་པ་ཕུལ་གསུངས་

པ་ལྟར་མཆོད་པ་ཕུལ་བས། ནངས་པར་ཡང་མི་མང་པོ་
ཚོགས་པའི་སར་ཕུག་རོན་དེ་གདན་དྲངས་ཏེ། ཡབ་ཀྱི་
ཞལ་ནས། བུ་ཁྱོད་ཀྱི་ཁ་སང་གི་ལམ་དེ་ནོར་བ་ཡིན་ནོ། །
ད་དུང་ཡང་གཡོན་རི་དུག་སྦྲུལ་ཐུར་དུ་རྒྱུགས་པ་འདྲ་
བ་འདི་ལ་ཕྱིན་ན་སླར་ཡང་མུ་སྟེགས་གླིང་དུ་སླེབ་ཡོད་
པས་དེ་ལ་མ་འགྲོ་བར། གཡས་རི་གླང་པོ་ཆེ་གྲེས་ན་ཉལ་
བ་འདྲ་བ་འདིའི་རྒྱུད་ཟུང་ལ་སོང་ཞིག འདིའི་རི་རྒྱུད་
རྫོགས་མཚམས་སུ་ཡི་དམ་གྱི་འོད་ཀྱི་ལམ་སྣ་ཞིག་ཡོད།
དེའི་ཕྱི་བཞིན་བྱོན་པས། བསིལ་བ་ཚལ་གྱི་དུར་ཁྲོད་ན།
བྲམ་ཟེའི་ཁྱེའུ་ལོ་བཅུ་གསུམ་ཙམ་ལོན་པའི་རོ་བསྐྱེལ་བ་
དང་འཕྲད་ཡོང་བ་འདུག་པས། དེ་ལ་གྲོང་འཇུག་མཛོད
ལ་སེམས་ཅན་གྱི་དོན་(༦༢ན) མཛོད་ཅིག་གསུངས་པས།
ཕུག་རོན་དེས་ཡམ་ཡུམ་ལ་བསྐོར་བ་ལན་གསུམ་དང།
ཕྱི་ཕྱག་གི་ཚུལ་དུ་དབུ་གུག་གུག་པ་ལན་གསུམ་མཛད་
ནས། ཡབ་ཀྱི་བཀའ་བཞིན་འཕུར་སོང་བས། མི་ཀུན་མཆི་
མ་ཤོར་ཞིང། གྲོང་འཇུག་ལ་ངེས་ཤེས་འདྲོངས་པས། རྗེ་
བཙུན་མར་པ་ལ་ཀུན་སངས་རྒྱས་དངོས་སུ་མཐོང་བར་

གྱུར་ཏོ། །དེ་ནས་ཕུག་རོན་དེས་ཡབ་ཀྱི་བཀའ་བཞིན་
བྱོན་པས། བར་ཆད་མེད་པར་བསིལ་བ་ཚལ་གྱི་དུར་
ཁྲོད་དུ། བྲམ་ཟེ་བཟའ་མི་གཉིས་ལ་བུ་གཅིག་ཡོད་པ་དེ་
ཤི་བའི་རོ་བསྐྱེལ་བ་དང་ཐུག་སྟེ། སྐྱེལ་མི་རྣམས་རོ་
ཚོགས་བྱེད་ཚེ་ཕེབས་པ། དེ་མ་ཐག་རོ་ལ་གྲོང་འཇུག་
མཛད་ནས། བཞེངས་པས། རོ་སྐྱེལ་མི་རྣམས་འཇིགས་པ་
ལས། སྔར་ཡབ་ཀྱི་ཐུགས་རྗེས་རྒྱ་སྐད་བརྡ་འཕྲོད་ཙམ་
མཁྱེན་པས། ང་རོ་ལངས་མིན་ང་རང་སོས་པ་ཡིན། ཁྱིམ་
དུ་འགྲོ་གསུངས་པས་ཁོང་རྣམས་དགའ་གྲགས་ཧ་ལས་
ངོ་མཚར་དུ་གྱུར་པ་དང་བསྡེབས་བྱོན་པས། སྔར་གྱི་བྱིས་
པ་རྩེད་གྲོགས་རྣམས་ན་རེ། ཁོ་མ་ཤི་བར་འདུག་ཟེར་
མདུན་དུ་བྱུང། ཡུལ་མི་རྣམས་ན་རེ། རིམ་གྲོ་ལ་དུར་ཁྲོད་
དུ་ཕྱིན་པར་འདུག་ཟེར། ཕ་མ་གཉིས་དང་ཕྲད་པས་
འཆངས་ཏེ་བརྒྱལ་བ་ལས་སངས་པ་དང། ཤི་བ་སོས་པ་
ལས་དགའ་ལུགས་ཇི་ལྟར་ཡོད་པ་ལྟར་དགའ་སྟེ། རོ་
སྐྱེལ་མི་རྣམས་ལ་སོས་ལུགས་ཇི་ལྟར་བྱུང་དྲིས་པས། བུའི་
རོའི་གམ་དུ་ཕུག་རོན་གཅིག་འཕུར་བྱུང་བ་དེ་མགོ་གུག་

གུག་བྱས་ཤི་སོང་བ་དང། བུ་སོས་བྱུང་ཟེར་རོ། །ཕ་མས་
སྔར་ལྟར་བརྩེ་བས་སྐྱོང་ཞིང་འགྲོགས་པ་ལས། སྔར་གྱི་བུ་
དེ་བས་ཤེས་རྒྱུད་དལ་ཞིང་ཆོས་ལ་དཀར་བ། ཕ་མ་ལ་
གུས་ཤིང་དབུལ་ཕོངས་ལ་བྱམས་པ། དཀོན་མཆོག་ལ་
མོས་ཤིང་དགེ་ལས་ལ་བརྩོན་པ་(༦༢བ) ཞིག་འདུག་པས།
སྔར་གྱི་བུ་དེ་མིན་པར་ཤེས་ཏེ་ཇི་ལྟར་ཡིན་དྲིས་པས།
ཕུག་རོན་གྱི་གྲོང་འཇུག་བྱས་པ་སོགས་ལོ་རྒྱུས་རྒྱས་པར་
བཤད་པས། རྒྱ་གར་གྱི་ཡུལ་དེའི་སྐད་དུ། ཕུག་རོན་ལ་ཏེ་
ཕུ་ཟེར་བས། དེ་ལ་ཡ་མཚན་པར་བྱས། མཚན་ཏེ་ཕུར་
ཆགས་པ་ལས། བུའི་འདུ་ཤེས་མེད་པར་བླ་མ་ཟེར་ཏེ།
རྒན་རྒོན་གཉིས་པོས་ཞབས་ཏོག་བྱས་པ་ལས། ཚེ་འདིར་
ཡང་བུ་དང་འདྲ་བའི་ཕན་ཐོགས་བྱུང་ཞིང། མཐར་རབ་
ཏུ་བྱུང་ནས་ཐོས་བསམ་བསྒོམ་གསུམ་མཛད་པ་མཁས་
གྲུབ་ཀྱི་སྐྱེས་ཆེན་ཏེ་ཕུ་གསང་སྔགས་ཀྱི་སྡོང་པོ་ཞེས་བྱ་
བ་དེ་བྱུང་བར་གདའ། རྒྱ་གར་གྱི་ལོ་རྒྱུས་འདི་དག་ཕྱིས་
རས་ཆུང་བ་ལ་ཏེ་ཕུ་བས་གནང་བ་ལགས་སོ། །དེ་ནས་
སྲས་ཀྱི་སྤུར་ཁང་ཞལ་ཕྱེ་བས་དབུ་ཐོད་ཀྱི་དུམ་བུ་ལ་

བདེ་མཆོག་ལྷ་ལྔ་བྱོན་པ་སོགས་སྐུ་གསུང་ཐུགས་ཀྱི་རྟེན་
རིང་བསྲེལ་མང་པོ་བྱུང་བ་ལས། སེམས་ལས་མེད་པའི་
མི་འགའ་ཞིག་ན་རེ། བླ་མ་མར་པ་ལ་གདུང་བརྒྱུད་
འཛིན་པ་ལ་ནི་ད་དུང་ཇོ་སྲས་དྲུག་ཙམ་འདུག །ཆོས་
བརྒྱུད་འཛིན་པ་ལ་ནི་བུ་ཆེན་བཟང་ལ་མང་བ་འདུག །
གྲོང་འཇུག་གི་ངོ་མཚར་ཡིད་ཆེས་པ་དེའམ། རྟེན་རིང་
བསྲེལ་ངོ་མཚར་ཅན་འདི་དག་ལ་བསམ་ན་སྲས་དར་མ་
མདོ་སྡེ་བཞུགས་པ་བས། སྐུ་ཡལ་བ་སེམས་ཅན་གྱི་དོན་
ཆེ་བ་འདུག་ཟེར་བ་ཡང་བྱུང་ངོ། །དེ་ནས་ཕྱོགས་ཕྱོགས་
ཀྱི་བུ་ཆེན་སྔར་མ་ཕེབས་པ་རྣམས་ཕེབས། འབུལ་བ་
རྣམས་མཛད། ཐུགས་སོས་རུང་ཡུམ་བདག་མེད་མ་
ཐུགས་ཁྲལ་ཤིན་ཏུ་ཆེ་བ་ལས། བུ་ཆེན་རྣམས་འཛོམ་ཚེ།
སྲས་ཀྱི་དུས་མཆོད་ཅིག་མཛད་པའི་ཚོགས་གྲལ་དུ་བླ་
མའི་ཞལ་ནས། བདག་མེད་མ་ཕྱོགས་ཕྱོགས་ཀྱི་གྲྭ་པ་
(༦༣ན) རྣམས་ཀྱང་སེམས་འཚབ་པ་ལས་མི་ཡོང་བ་འདུག །
སྤྱིར་འདུས་བྱས་ཐམས་ཅད་ཀྱི་མཚན་ཉིད་འདི་ག་ཡིན་
ཞིང། རང་རེ་ལ་སྒོས་སུ་བྱུང་བ་ནི་མིན་ལ། བླ་མའི་ལུང་

བསྟན་དང་ཡང་མཐུན་པར་འདུག་པས། བུ་ལ་ཕན་རྒྱུ་
མེད་པའི་ཁར་ཁྱོད་རང་སྡུག་པ་དང། གཞན་ལ་ཆོས་
བཤོད་པ་ལ་གནོད་པ་རྒན་རྒོན་གཉིས་ཀྱི་དཔེ་དང་
མཚུངས་པས། ད་མྱ་ངན་མ་བྱེད་ཅིག་གསུངས། མྱ་ངན་
སངས་བྱེད་ཀྱི་མགུར་འདི་གསུངས་སོ། །
༈ རྗེ་བླ་མ་རྣམས་ལ་ཕྱག་འཚལ་ལོ། །ཆོས་བཤད་
ཅིང་གོ་བའི་ཤེས་རབ་མ། །བདག་མེད་མ་ལ་གྲོས་ཤིག་
འདེབས། །ཐ་མལ་དང་མ་བསྲེས་དྲན་པ་བསྟེན། །ངེས་
ཤེས་བསྐྱེད་ལ་མྱ་ངན་སྤོངས། །བུ་གཅེས་པར་བསྐྱངས་
པའི་མདོ་སྡེ་འབུམ། །འོད་གསལ་དབྱིངས་སུ་གཤེགས་
པ་དེ། །རྗེ་དང་བཀའ་དྲིན་མཉམ་པ་བྱུང། །དྲན་འདུན་
སྒྱུ་མའི་གསལ་ཐེབས་ཕྱིར། །མྱ་ངན་ལ་བྱ་ཡུལ་མི་འདུག་
ཅིང། སེམས་ཅན་ལ་ཉེ་རིང་མི་འདུག་པས། །འགྲོ་ཀུན་
བརྩེ་བས་སྐྱོངས་ཤིག་བདག་མེད་མ། །བུའི་མྱ་ངན་
སངས་སོ་བདག་མེད་མ། །གསེར་ལས་བཞེངས་པའི་མདོ་
མང་སོགས། །སྐུ་གསུང་ཐུགས་ཀྱི་རྟེན་མཆོད་རྣམས། །བུ་
མདོ་སྡེའི་དོན་དུ་བཞེངས་ལགས་ཀྱང། །མདོ་སྡེ་འོད་

གསལ་གྱི་དབྱིངས་སུ་གཤེགས། །རྟེན་བདག་མེད་ནམ་
མཁའི་འཇའ་ཚོན་འདྲ། །སྣང་ཞིང་སྟོང་པར་རྟོགས་པ་
དེས། །ཞབས་ཏོག་ལ་བྱ་ཡུལ་མ་རྙེད་རུང། ཀུན་གྱི་མཆོད་
གནས་ཞུས་ཤིག་བདག་མེད་མ། བུའི་མྱ་ངན་སངས་སོ་
བདག་མེད་མ། །དཀའ་བ་སྤྱད་པའི་རྒྱུད་འགྲེལ་དང། །
ཐུགས་བཅུད་བསྡུས་པའི་མན་ངག་གནད། ། ། ཟབ་དགུ་
འདུས་པའི་སྙིང་པོ་དང། །སྒྲ་ཐང་ཀློག་སྐད་ཀྱི་ལོ་ཙཱ་
རྣམས། །བུ་མདོ་སྡེའི་དོན་དུ་བསླབ་(༦༣བ) ལགས་ཀྱང། །
མདོ་སྡེ་འོད་གསལ་གྱི་དབྱིངས་སུ་གཤེགས། །ཆོས་བདག་
མེད་གཏེར་གྱི་ཁ་བྱང་འདྲ། །ཆོས་མཉམ་པ་ཉིད་དུ་
རྟོགས་པ་དེས། །ཀུན་ལ་སྟེར་རོ་བདག་མེད་མ། །བུའི་མྱ་
ངན་སངས་སོ་བདག་མེད་མ། །སེར་སྣས་བསགས་པའི་
ཟས་ནོར་དང། །གྲྭ་པས་ཕུལ་བའི་གནག་ལུག་རྣམས། །བུ་
མདོ་སྡེའི་དོན་དུ་སྤེལ་ལགས་ཀྱང། །མདོ་སྡེ་འོད་གསལ་
གྱི་དབྱིངས་སུ་གཤེགས། །ནོར་བདག་མེད་ས་འོག་གི་
གཏེར་དང་འདྲ། །ཕྱུགས་བདག་མེད་སྤང་ཁའི་རི་དྭགས་
འདྲ། །ནོར་ཕྱག་རྒྱ་ཆེན་པོར་རྟོགས་པ་དེས། །འཚོ་སྐྱོང་

ལ་བྱེད་དོན་མི་འདུག་པས། ། ཀུན་སྦྱིན་པར་མཐོང་ཞིག་
བདག་མེད་མ། །བུའི་མྱ་ངན་སངས་སོ་བདག་མེད་མ། །
ཕ་ཡུལ་སྤེ་གསར་གྱི་མཁར་ཞིང་དང། །མི་ལས་བརྩིགས་
པའི་ས་མཁར་རྣམས། །བུ་མདོ་སྡེའི་དོན་དུ་བགྱིས་
ལགས་ཀྱང། །མཁར་བདག་མེད་དྲི་ཟའི་གྲོང་ཁྱེར་འདྲ། །
ཡུལ་སྣང་སྟོང་སྒྱུ་མར་རྟོགས་པ་དེས།།འཛིན་སྤྲས་ལ་
བྱེད་དོན་མི་འདུག་པས། །མཁར་གྱི་འཛིན་སྤྲས་བོར་ཅིག་
བདག་མེད་མ། །བུའི་མྱ་ངན་སངས་སོ་བདག་མེད་མ། །
ཕ་སྤུན་མར་ཚོའི་ངོ་འཛིན་དང། །དགྲ་སུན་སྐྱེ་བོ་རྒྱབ་
བསྐྱུར་ཚུལ། །བུ་མདོ་སྡེའི་དོན་དུ་བྱས་ལགས་ཀྱང། །མདོ་
སྡེ་འོད་གསལ་གྱི་དབྱིངས་སུ་གཤེགས། །སྣང་བ་སེམས་
སུ་རྟོགས་པ་དེས། ། །དགྲ་གཉེན་ལ་ཁྱད་པར་མི་འདུག་
པས། །ཐམས་ཅད་ཆོས་སྐུར་སྒོམས་ཤིག་བདག་མེད་མ། །
བུའི་མྱ་ངན་སངས་སོ་བདག་མེད་མ། །སྤྱིར་འདུས་བྱས་
ཆོས་ཀྱི་མཚན་ཉིད་ལ། །མཐར་ཐུག་རྟག་པ་ཀུན་ལ་མེད། །
སྒོས་འོ་སྐོལ་དང་དར་མ་མདོ་སྡེ་ཡི། །གནས་སྐབས་ཀྱི་
འབྲེལ་བ་རྫོགས་ནས་ཐལ། །བྱ་ཐབས་མེད་པའི་ལས་

སྐལ་ལ། །མྱ་ངན་མ་བྱེད་བདག་མེད་མ། །བུའི་མྱ་ངན་
སངས་སོ་བདག་མེད་མ། །རང་ལ་བྱ་(༦༤ན) རྒྱུ་ཆོས་ལས་
མེད། །བརྩེ་བས་དབུལ་ཕོངས་ཀྱི་འགྲོ་བ་དང། །ཤུལ་
ན་ལུས་པའི་བུ་དྲུག་ལ། །བསྟན་འཛིན་གྱི་རེ་བཞེད་མ་
མཆིས་ཏེ། །མདོ་སྡེ་བཞིན་དུ་བརྩེ་བས་སྐྱོངས། །བུའི་མྱ་
ངན་སངས་སོ་བདག་མེད་མ། །པཎ་ཆེན་ནཱ་རོའི་ལུང་
བསྟན་ལྟར། །ཁོ་བོའི་བུ་སློབ་བརྒྱུད་བཅས་རྣམས། །ཟླ་བ་
ཡར་གྱི་ངོ་བཞིན་དུ། །གོང་ནས་གོང་དུ་འཕེལ་རྒྱས་པས། །
བཀའ་བརྒྱུད་ཀྱི་བསྟན་པ་དར་རྒྱས་འབྱུང། །བསྟན་དང་
འགྲོ་བའི་དོན་ཆེན་གྲུབ། །ཉམས་དགའ་འོ་སྐྱིད་དོ་བདག་
མེད་མ། །བུའི་མྱ་ངན་སངས་སོ་བདག་མེད་མ། །ཞེས་
པའི་མགུར་གསུངས་པས། ཡུམ་བདག་མེད་མ་ལ་སོགས་
པ་ཀུན་གྱི་ཐུགས་ཁྲལ་སངས་ཤིང། ཐུགས་དམ་ལ་བོགས་
ཐོན་པར་གྱུར་ཏོ། །

༢༽ བཀའ་བརྒྱུད་ཀྱི་བསྟན་པ་དར་བའི་ལུང་བསྟན་མཛད་ཚུལ།
༈ གཉིས་པ་བསྟན་པ་ལ་དར་རྒྱས་འབྱུང་བར་ལུང་
བསྟན་ནས། ། གདམས་ངག་བྱིན་རླབས་ཀྱི་རྟེན་ཞལ་
གདམས་དང་བཅས་པ་གནང་ཚུལ་ནི། གྲྭ་བུ་སློབ་ཀྱང་
འཛོམས་ནས་སྲས་ཀྱི་དུས་མཆོད་ཅིག་བགྱིས་པའི་ཚོགས་
གྲལ་དུ་བླ་མ་ལ་སློབ་མ་བུ་ཆེན་རྣམས་ཀྱིས་ཞུས་པ། བླ་
མ་རིན་པོ་ཆེ། སྲས་དུས་གསུམ་སངས་རྒྱས་ལྟ་བུ་དེ་ནི་
བདག་ཅག་སེམས་ཅན་རྣམས་ཀྱི་བསོད་ནམས་ཀྱིས་མ་
ཐུབ། བླ་མ་རང་ནི་སྐུ་ནི་བགྲེས་གདའ་བས། ད་བཀའ་
བརྒྱུད་ཀྱི་བསྟན་པ་རིན་པོ་ཆེ་ཇི་ལྟར་དར་བར་འགྱུར་
བ་དང། བདག་ཅག་སློབ་མ་རྣམས་ལ་གདུལ་བྱ་ཕྲིན་
ལས་ཇི་ལྟར་འབྱུང་བའི་ལུང་བསྟན་ཅིག་གནང་བར་
ཞུ་ཞུས་པས། བླ་མའི་ཞལ་ནས། ང་ནཱ་རོ་པཎ་ཆེན་གྱི་བུ་
བརྒྱུད་འདི་རྟེན་འབྲེལ་ལ་མངའ་བརྙེས་པ་ཡིན་ཞིང།
བཀའ་བརྒྱུད་ཀྱི་བསྟན་པ་ལ་པཎ་ཆེན་ནཱ་རོའི་ལུང་
བསྟན་བཟང་པོ་(༦༤བ) ཡང་ཡོད། ཁྱེད་བུ་ཆེན་རྣམས་

སེང་ཆེན་འགྱིང་བ་རྨིས། །སེང་གཡུ་རལ་མཐའ་ནས་རྒྱས་
པ་རྨིས། །སྡེར་བཞི་གངས་ལ་བགྲད་པ་རྨིས། །སྤྱན་མིག་
གྱེན་དུ་གཟིགས་པ་རྨིས། །སེང་གངས་དཀར་གྱི་ལྟོངས་
སུ་འཕྱོ་བ་རྨིས། །བླ་མ་དུས་གསུམ་སངས་རྒྱས་ལ་ཞུས་པ་
ལགས། །ལྷོ་རུ་ཀ་ཆེན་བཙུགས་པ་རྨིས། །ཀ་ཐོག་ཏུ་སྟག་
མོ་ངར་བ་རྨིས། །སྟག་གྲ་འཛུམ་མཐའ་ནས་རྒྱས་པ་རྨིས། །
ཁོང་འཛུམ་ལན་གསུམ་བྱས་པ་རྨིས། །སྡེར་བཞི་ནགས་
ལ་བགྲད་པ་རྨིས། །སྤྱན་མིག་གྱེན་དུ་གཟིགས་པ་རྨིས། །
སྟག་ནགས་ཀྱི་གསེབ་ལ་འཕྱོ་བ་རྨིས། །ནགས་ཐང་ཤིང་
རྒྱུན་ཏུ་འབྲེལ་བ་རྨིས། །བླ་མ་དུས་གསུམ་སངས་རྒྱས་
ལ་ཞུས་པ་ལགས། །ནུབ་ཏུ་ཀ་ཆེན་བཙུགས་པ་རྨིས། །
ཀ་ཐོག་ཏུ་ཁྱུང་ཆེན་ལྡིང་བ་རྨིས། །ཁྱུང་གཤོག་སྒྲོ་མཐའ་
ནས་རྒྱས་པ་རྨིས། །ཁྱུང་ར་གནམ་དུ་གཟིངས་པ་རྨིས། །
སྤྱན་མིག་གྱེན་དུ་གཟིགས་པ་རྨིས། ། །ཁྱུང་ནམ་མཁའི་
མཐོངས་ལ་འཕུར་བ་རྨིས། །བླ་མ་དུས་གསུམ་སངས་
རྒྱས་ལ་ཞུས་པ་རྨིས། །བྱང་དུ་ཀ་ཆེན་བཙུགས་པ་རྨིས། །
ཀ་(༦༥ན) ཐོག་ཏུ་རྒོད་པོ་ལྡིང་བ་རྨིས། །རྒོད་རྩེ་སྒྲོ་མཐའ་

རྣམས་ལ་བརྡ་སྤྲོད་རྒྱལ་པོའི་སྐད་ལ་དྲངས་ཏེ། བསྟན་
པ་ལ་དར་རྒྱས་འབྱུང་བ་མ་འོངས་ལུང་བསྟན། རྨི་ལམ་
ཀ་བཞི་བརྡ་འགྲོལ་གྱི་མགུར་ཆེན་འདི་གསུངས་སོ། །
༈ རྗེ་དུས་གསུམ་སངས་རྒྱས་འགྲོ་བའི་མགོན། །པཎ་
ཆེན་ནཱ་རོའི་ཞབས་ལ་འདུད། །འདིར་བཞུགས་གདན་
གང་བུ་སློབ་ཀུན། །རྨི་ལམ་བརྡ་ལས་བྱུང་བ་ཡི།
མཚར་མ་འོངས་ལུང་བསྟན་འདི།།ཕ་རྒན་ང་ཡིས་
བཤད་ཀྱིས་ཉོན། །འཛམ་གླིང་བྱང་ཕྱོགས་ས་སྟེང་དེ། །
བོད་ན་དར་བའི་ཐུབ་བསྟན་ཡིན། །དེ་སྟེང་གངས་རི་
ཆགས་པ་དེ། །ཕ་རྒན་མར་པ་ལོ་ཙཱ་དང། །བཀའ་བརྒྱུད་
ཡོངས་ཀྱི་བསྟན་པ་ཡིན། །གངས་རྩེ་མོ་དགུང་ལ་རེག་པ་
དེ། །ལྟ་བ་འགྲན་ཟླ་མེད་པ་ཡིན། །རྩེ་ལ་ཉི་ཟླ་འཁོར་བ་
དེ། །སྒོམ་པ་འོད་གསལ་མཁྱེན་བརྩེ་ཡིན། །འོད་ཀྱིས་ནམ་
མཁའ་གང་བ་དེ། །ཐུགས་རྗེ་མ་རིག་མུན་སེལ་ཡིན། །རྩ་
བས་ས་གཞི་ཁྱབ་པ་དེ། །ཕྲིན་ལས་ཀྱིས་གཞི་ཁྱབ་(༦༥བ)
པ་ཡིན། །ཕྱོགས་བཞིར་ཆུ་རྒྱུན་འབབ་པ་དེ། །སྨིན་གྲོལ་
དབང་བཞིའི་གདམས་ངག་ཡིན། །ཆུ་དེས་འགྲོ་ཀུན་ཚིམ་

པ་དེ། །གདུལ་བྱ་སྨིན་ཅིང་གྲོལ་བ་ཡིན། །ཆུ་སྣ་རྒྱ་མཚོར་
འབབ་པ་དེ། །འོད་གསལ་མ་བུ་མཇལ་བ་ཡིན། །མེ་ཏོག་
སྣ་ཚོགས་བཀྲ་བ་དེ།།འབྲས་བུ་སྐྱོན་བྲལ་ཉམས་མྱོང་
ཡིན། །སྤྱིར་རྨི་ལམ་མི་ངན་རྨི་ལམ་བཟང། །འདིར་ཚོགས་
གྲྭ་པ་བུ་སློབ་ཀུན། ། །སྒོས་ལྷུན་སྟུག་གངས་རི་མཐོན་པོ་
དེའི། །ཤར་དུ་ཀ་ཆེན་བཙུགས་པ་དེ། །དོལ་གྱི་མཚུར་
སྟོན་དབང་ངེ་ཡིན། །ཀ་ཐོག་ཏུ་སེང་ཆེན་འགྱིང་བ་དེ།
ཁོང་མི་གཞི་སེང་དང་འདྲ་བ་ཡིན། །སེང་གཡུ་རལ་
མཐའ་ནས་རྒྱས་པ་དེ། །སྙན་བརྒྱུད་ཀྱི་གདམས་ངག་
ཐེབས་པ་ཡིན། །སྡེར་བཞི་གངས་ལ་བགྲད་པ་དེ། །ཚད་
མེད་བཞི་དང་ལྡན་པ་ཡིན། །སྤྱན་མིག་གྱེན་ལ་གཟིགས་
པ་དེ། །འཁོར་བ་ལ་ཕྱི་ཕྱག་འཚལ་བ་ཡིན། །སེང་གངས་
དཀར་ལྟོངས་སུ་འཕྱོ་བ་དེ། །ཐར་པའི་གླིང་དུ་གཤེགས་
པ་ཡིན། །ཤར་རྨི་ལམ་མི་ངན་རྨི་ལམ་བཟང། །འདིར་
ཚོགས་གྲྭ་པ་བུ་སློབ་ཀུན། །ལྷོ་རུ་ཀ་ཆེན་བཙུགས་པ་དེ། །
གཞུང་གི་རྔོག་སྟོན་ཆོས་རྡོར་ཡིན། །ཀ་ཐོག་ཏུ་སྟག་མོ་
ངར་བ་དེ། །ཁོང་མི་གཞི་སྟག་དང་འདྲ་བ་ཡིན། །སྟག་གྲ་

འཛུམ་མཐའ་ནས་རྒྱས་པ་དེ། ། སྙན་བརྒྱུད་ཀྱི་གདམས་
ངག་ཐེབས་པ་ཡིན། །ཁོང་འཛུམ་ལན་གསུམ་བྱས་པ་
དེ། །སྐུ་གསུམ་རང་ངོ་སྤྲོད་པ་ཡིན། །སྡེར་བཞི་ནགས་ལ་
བགྲད་པ་དེ། །ཕྲིན་ལས་རྣམ་བཞི་འགྲུབ་པ་ཡིན། །སྤྱན་
མིག་གྱེན་དུ་གཟིགས་པ་དེ། །འཁོར་བ་ལ་ཕྱི་ཕྱག་འཚལ་
བ་ཡིན། །སྟག་ནགས་ཀྱི་གསེབ་ཏུ་འཕྱོ་བ་དེ། །ཐར་པའི་
གླིང་དུ་གཤེགས་པ་ཡིན། །ཐང་ཤིང་རྒྱུད་དུ་འབྲེལ་བ་དེ། །
བུ་ཚ་བོས་བརྒྱུད་པ་ཟིན་པ་ཡིན། །ལྷོ་རྨི་ལམ་མི་ངན་རྨི་
ལམ་བཟང། །འདིར་ཚོགས་གྲྭ་པ་བུ་སློབ་ཀུན། །ནུབ་ཏུ་ཀ་
ཆེན་བཙུགས་པ་དེ། །གཙང་རོང་གི་མེ་སྟོན་ཚོན་པོ་ཡིན།།
ཀ་ཐོག་ཏུ་ཁྱུང་ཆེན་ལྡིང་བ་དེ། །ཁོང་མི་གཞི་ཁྱུང་དང་
འདྲ་བ་ཡིན། །ཁྱུང་གཤོག་སྒྲོ་མཐའ་ནས་རྒྱས་པ་དེ། །སྙན་
བརྒྱུད་ཀྱི་གདམས་ངག་ཐེབས་པ་ཡིན། །ཁྱུང་ར་གནམ་
དུ་གཟིངས་པ་དེ། །ལྟ་(༦༦ན) སྒོམ་གྱི་གོལ་ས་ཆོད་པ་ཡིན། །
སྤྱན་མིག་གྱེན་དུ་གཟིགས་པ་དེ། །འཁོར་བ་ལ་ཕྱི་ཕྱག་
འཚལ་བ་ཡིན། །ཁྱུང་ནམ་མཁའི་ལྟོངས་ལ་འཕུར་བ་དེ། །
ཐར་པའི་གླིང་དུ་གཤེགས་པ་ཡིན། །ནུབ་རྨི་ལམ་མི་ངན་

རྨི་ལམ་བཟང། །འདིར་ཚོགས་གྲྭ་པ་བུ་སློབ་ཀུན། །བྱང་དུ་
ཀ་ཆེན་བཙུགས་པ་དེ། །གུང་ཐང་གི་མི་ལ་རས་པ་ཡིན། །
ཀ་ཐོག་ཏུ་རྒོད་པོ་ལྡིང་བ་དེ། །ཁོང་མི་གཞི་རྒོད་དང་
འདྲ་བ་ཡིན། །རྒོད་རྩེ་སྒྲོ་མཐའ་ནས་རྒྱས་པ་དེ། །སྙན་
བརྒྱུད་ཀྱི་གདམས་ངག་ཐེབས་པ་ཡིན། །རྒོད་ཚང་བྲག་
ལ་བཅས་པ་དེ། །ཚེ་སྲོག་བྲག་ལས་སྲ་བ་ཡིན། །རྒོད་དེ་
ལ་བུ་གཅིག་བྱུང་བ་དེ། །འགྲན་གྱི་དོ་མེད་གཅིག་ཡོང་བ་
ཡིན། །བྱ་ཕྲན་གྱིས་ནམ་མཁའ་གང་བ་དེ། །བཀའ་བརྒྱུད་
ཀྱི་བསྟན་པ་དར་བ་ཡིན། །སྤྱན་མིག་གྱེན་དུ་གཟིགས་པ་
དེ། །འཁོར་བ་ལ་ཕྱི་ཕྱག་འཚལ་བ་ཡིན། །རྒོད་ནམ་མཁའི་
མཐོངས་སུ་འཕུར་བ་དེ། །ཐར་པའི་གླིང་དུ་གཤེགས་པ་
ཡིན། །བྱང་རྨི་ལམ་མི་ངན་རྨི་ལམ་བཟང། །ཁྱེད་འདིར་
ཚོགས་རྣམས་ལ་བཤད་པ་ཡིན། །ང་ཕ་རྒན་གྱི་བྱ་བ་བྱས་
ཤིང་ཚར། །ད་ཁྱེད་བུ་སློབ་ཀྱི་དུས་ལ་བབ་ནས་གདའ། །
ང་མི་རྒན་གྱི་ཁ་ལ་གཏད་ཡོད་ན། །ཕྱིས་སྒྲུབ་བརྒྱུད་ཀྱི་
བསྟན་པ་དར་ནས་ཡོང། །ཞེས་གསུངས་པས། ཚོགས་པ་
ཀུན་དགའ་སྤྲོ་དཔག་ཏུ་མེད་པ་ཐོབ་བོ། །

དེ་ནས་བླ་མས་བུ་ཆེན་རྣམས་ལ་ཆོས་དང་གདམས་
ངག་གི་སྐོར་མཛོད་རྣམས་ཁ་ཕྱེས་ཏེ། ཉིན་འཆད་ཅིང་
མཚན་བསྒོམ་དུ་བཅུག་ནས། ཀུན་ཐུགས་དམ་དམར་
བར་ཡོད་པའི་ཚེ། སྐབས་སྐབས་སུ་བུ་སློབ་རྣམས་ཀྱིས་
ཚོགས་དང་འབུལ་བ་བྱེད་པ་ལས། མེས་སྟོན་ཕྱི་ནས་
སླེབས་པས་ཚོགས་བཤམས་ཏེ། འབུལ་བ་བར་པ་བགྱིས་
པའི་ཚོགས་གྲལ་དུ། མེས་སྟོན་གྱིས། བླ་མ་ལགས། སྲས་
སངས་རྒྱས་ལྟ་བུ་དེ་བདག་ཅག་རྣམས་ཀྱི་བསོད་ནམས་
ཀྱིས་མ་ཐུབ་རུང། བླ་མ་རང་ཉི་ཟླ་ལྟ་བུ་ལ། བླ་མ་རྔོག་
པས་དབུ་མཛད་ཐུགས་སྲས་བུ་ཆེན་རྒྱུ་སྐར་ལྟ་བུས་
བསྐོར་ནས། གསང་(༦༦བ) སྔགས་ཀྱི་བསྟན་པ་ཉིན་མོར་
བགྱིད་པ་ཡོང། ངོ་མཚར་ཆེན་པོ་ལགས་པས། དོ་ནུབ་
ཀྱི་ཚོགས་གྲལ་འདིར་བླ་མ་རང་གི་མཛད་པ། བདག་
ཅག་རྣམས་ཀྱི་མིག་རྒྱན་ལ་ཕན་པའི་མགུར་ཞིག་ཐུགས་
ལ་འདོགས་པ་ཞུ་ཞེས་ཞུས་པས། རྗེ་མར་པས། མེས་
སྟོན་ཆོས་ལ་བཀའ་ཤིན་ཏུ་དོག་པར་མཁྱེན་ནས། དེ་ལ་
དགོངས་པའི་མགུར་འདི་གསུངས་སོ། །

༈ རྗེ་བླ་མ་དང་མི་བསྐྱོད་ཐ་དད་མེད། །སྤྱི་གཙུག་
རྒྱན་དུ་བཞུགས་སུ་གསོལ། །དུས་དེ་རིང་རྒྱུད་བཤད་
ཚོགས་གྲལ་དུ། །ང་མར་སྟོན་ཆོས་ཀྱི་བློ་གྲོས་འདི། །དགོན་
པའི་ལོ་རྒྱུས་གླུ་རུ་ལེན། །།ཡུལ་རྣ་བས་ཐོས་པའི་གཙང་
དུ་ཕྱིན། ། །དཔལ་མྱུ་གུ་ལུང་གི་དགོན་པ་རུ། ། །གསང་
སྔགས་ཆོས་ཀྱི་མུ་གེ་ལ། །སེམས་ཡི་དྭགས་བྱེད་ཅིང་ལོ་
གསུམ་བསྡད། །ལར་མི་ཚེ་སྟོང་སྐྱེལ་བྱས་པ་འདྲ། །ལྷོ་
བལ་ཕྱོགས་སུ་འགྲོ་བར་བསམ། །ཆོས་སྐོམ་ཆུས་དཀོན་
པའི་སྡུག་ཉམས་ཀྱིས། །ལན་གཅིག་ཤེས་པའི་དུས་བྱུང་
ན། །འདོད་པའི་མི་ལ་སྦྱིན་དགོས་བསམ། །ཆོས་དཀའ་
ལས་སྲོག་དང་དོ་བསྡོས་པའི། ། ། ཟབ་མོའི་གདམས་ངག་
ནུབ་པར་ཕངས། །མེས་སྟོན་དང་རྔོག་སྟོན་མ་གཏོགས
པ། །ཁོང་གཞན་ལ་གཞུང་བཤད་བྱས་པ་མེད། །ཆོས་
འདོད་པ་རྣམས་ལ་ཤོད་ཅིག་བྱས། །ནོར་དབུལ་བ་ཅན་
གྱི་སློབ་མས་ཀྱང། །བླ་མ་ལ་བཀའ་རྒྱས་བཏབ་པ་མེད། །
ནོར་ཅི་ཡང་མེད་པའི་མཐུ་ཆེན་དང། །ཞབས་ཏོག་ཅན་
གྱི་རྔོག་སྟོན་ལ། །གདམས་ངག་ལ་དམ་ལྷོད་མ་བྱས་

པས། །དམ་ཆོས་ཚུལ་བཞིན་བསྒྲུབ་པ་གྱིས། །མི་ང་ཡིས་
དཀའ་ལས་འདི་ཙམ་བྱས། །ནོར་ཆུད་ཟོས་ཅན་དུ་མ་
སོང་བ། །ལག་ཏུ་གསེར་སྲང་བརྒྱད་ཅུ་འཁྱེར། །རྟེན་ཁྱད་
པར་ཅན་ལ་མཆོད་པ་ཕུལ། །བླ་མ་རྣམས་ལ་འབུལ་བར་
བགྱིས། །གནས་ཁྱད་པར་ཅན་དུ་ཚོགས་གཏོར་བྱས། །བུ་
ཁྱེད་ཀྱིས་བྱས་པའི་ཞབས་ཏོག་ལ། །དྲིན་ལན་དམ་ཆོས་
དཔག་མེད་སྦྱིན། །ཆོས་ཀྱི་ཞོ་ཤ་ཉམས་སུ་ལོངས། །འགྲོ་
བ་གཞན་ལ་ཅི་ཕན་མཛོད། །ཅེས་གསུངས་པས། མེས་
སྟོན་ངེས་ཤེས་འདྲོངས་ཏེ། ཐུགས་བསྐྱེད་ཆེན་པོ་བྱུང་ངོ། །
དེ་ནས་རྗེ་མར་པས། བདག་མེད་མའི་ཟབ་དབང་
གཅིག་མཛད་པའི་(༦༧ན) ནུབ་མོ་ཐུགས་དགོངས་ལ་བུ་
སློབ་འདི་རྣམས་ལ། ཁྱད་པར་དུ་ཆོས་གང་ལ་གང་གི་
བཀའ་བབས་པས་ཕྲིན་ལས་ཡོང་བ་དེ་དང་དེ་ལ་དེ་
སྟེར་དགོངས་པས། ནངས་པར་ཐོ་རངས་ཀྱི་རྟེན་འབྲེལ་
བརྟག་པར་བྱ་དགོངས་ནས། ཐོ་རངས་འོད་གསལ་གྱི་
ངང་ནས། བུ་ཆེན་རྣམས་ལ་གཟིགས་པས། གཞུང་གི་རྔོག་
སྟོན་ཆོས་རྡོར་གྱིས་རྒྱུད་འགྲེལ་འགའ་ལ་བཤར་སྦྱང་

མཛད། དོལ་གྱི་མཚུར་སྟོན་དབང་ངེས་འཕོ་བ་བསྒོམ།
གཙང་རོང་གི་མེས་སྟོན་ཚོན་པོས་འོད་གསལ་བསྒོམ། རྗེ་
བཙུན་མི་ལས་གཏུམ་མོ་བསྒོམ་པ་གཟིགས་པས། ཆོས་སོ་
སོའི་བཀའ་བབས་དང་ཕྲིན་ལས་གང་ཡོད་མཁྱེན་ཏེ། བླ་
མ་རྔོག་པ་ལ། མཐའ་དྲུག་ཚུལ་བཞིའི་སྒོ་ནས་རྒྱུད་བཤད་
ཐབས་ཀྱི་མན་ངག་མུ་ཏིག་སྟར་ལ་བརྒྱུས་པ་ལྟ་བུ་ཞིག་
ཡོད་པ་དེ་དང། ནཱ་རོའི་རྒྱན་དྲུག་ཐུགས་དམ་པདྨ་རཱ་ག
དགང་བཟར་དགང་བླུགས། རྒྱ་འགྲེལ་གྱི་ཕྱག་དཔེ་དང་
བཅས་པ་གནང་ནས་བཤད་པའི་སྒོ་ནས་འགྲོ་དོན་གྱིས་
ཤིག་གསུངས། དོལ་གྱི་མཚུར་སྟོན་དབང་ངེ་ལ་འཕོ་བ་
རྒྱ་མཐོངས་ཁ་བྱེ་བ་ལ་བྱ་འཕུར་བ་ལྟ་བུ་ཞིག་ཡོད་པ་དེ་
དང། ནཱ་རོའི་དབུ་ལོ། ཕྱག་སེན། བདུད་རྩི་རིལ་བུ། རིགས་
ལྔའི་དབུ་རྒྱན་རྣམས་གནང་སྟེ། འཕོ་བ་སྦྱོངས་ཤིག་
གསུངས། གཙང་རོང་གི་མེས་སྟོན་ཚོན་པོ་ལ་འོད་གསལ་
མུན་ནང་དུ་མར་མེ་སྦར་བ་ལྟ་བུ་ཞིག་ཡོད་པ་དེ་དང།
ནཱ་རོའི་རྡོ་རྗེ་དྲིལ་བུ། ཌཱ་མ་རུ་དང། ཉ་ཕྱིས་ཀྱི་ཀ་པ་ལ་
རྣམས་གནང་ནས། བར་དོ་ཆོད་ཅིག་གསུངས། རྗེ་བཙུན་

མི་ལ་ལ་གཏུམ་མོའི་ཁྱད་ཆོས་ཤིང་བཤགས་པ་ལ་མེ་
སྦར་བ་ལྟ་བུ་དང། མཻ་ཏྲི་པའི་དབུ་ཞྭ། ནཱ་རོའི་ན་བཟའ་
རྣམས་གནང་ནས། གནས་གཡའ་ཁྲོད་དང། གངས་ཁྲོད་
འགྲིམས་ལ་ལྟ་སྒོམ་ཉམས་སུ་ལོངས་ཤིག་གསུངས། དེ་
ནས་གྲྭ་པ་ཀུན་འཛོམ་པའི་ཚོགས་འཁོར་གཅིག་མཛད་
པའི་གྲལ་དུ། ངས་ཁྱེད་རྣམས་ལ་རྟེན་འབྲེལ་དང་མཐུན་
པའི་གདམས་ངག་བྱིན་པ་བཞིན།སློབ་བརྒྱུད་རྣམས་
ལ་ཡང་གཙོ་བོར་རང་རང་གི་གདམས་ངག་གིས།ཕན་
ཐོགས་དང་འཕྲིན་ལས་རྒྱ་ཆེར་འབྱུང་བ་ཡིན་ནོ། ། ད་
(༦༧བ) མདོ་སྡེ་འབུམ་ནི་མེད། ངའི་བཀའ་བརྒྱུད་ཀྱི་ཕ་
རབས་ཀྱི་གདམས་ངག་དང། བྱིན་རླབས་ཀྱི་བརྒྱུད་པ་
ཁྱེད་རྣམས་ལ་གཏད་པ་ཡིན་པས་འབུངས་ཤིག འགྲོ་
དོན་འཕེལ་བར་ཡོང་ངོ་གསུངས། དེའི་རྗེས་སུ་མེས་
སྟོན་གྱིས། འབུལ་བ་གསུམ་པ་བགྱིས་པའི་ཚོགས་གྲལ་
དུ། མེས་སྟོན་གྱིས་བླ་མ་ལགས། དེ་རིང་བདག་ལ་ཐུགས་
བརྩེ་བས་དགོངས་ཏེ། པཎ་ཆེན་ནཱ་རོ་པའི་ཐུགས་བཞེད།
རྗེ་རང་གི་ཐུགས་ཉམས་ལ་འཁྲུངས་པ། ལྟ་བ་གཏན་ལ་

འབེབས་པའི་མགུར་ཞིག་གསུང་བར་ཞུ་ཞུས་པས། མེ་
སྟོན་ཆོས་ལ་བཀའ་དོག་པར་འདུག་དགོངས་པ་ཐུགས་
ལ་ནར་མར་ཡོད་པའི་སྟོབས་ཀྱིས། བླ་མའི་ཞལ་ནས།
ངས་ཀྱང་ཁྱོད་འདོད་པའི་གླུ་ལེན། ཁྱོད་ཀྱིས་ཀྱང་ང་ལ་
ནོར་ལོངས་སྤྱོད་ཀྱི་འབུལ་བ་དང། རང་རེའི་ཆོས་ཀྱི་ཕྱག་
ལེན་དང། ཉམས་ལེན་ལ་དོ་གལ་ཆེན་པོ་བྱས་པས། རྒྱ་
ཆེ་ལ་ངེས་པ་ཁོང་དུ་ཆུད་པ་ལ་མགུ། གདམས་ངག་ལ་
བཀའ་དོག་པོ་རང་འདི་མ་བྱེད་པར། དད་ཅན་གྱི་གང་
ཟག་ཆོས་ཆུད་མི་གསོན་པ་རྣམས། དབང་གདམས་ངག་
ལ་ཡོངས་སུ་ཆུག་ཅིག་གསུངས། མེས་སྟོན་རང་གི་འདོད་
ཞུས་དང། བཀའ་ཡོངས་སུ་གཏོང་བ་ལ་ཆེད་དུ་གཏད་
པའི་མགུར་འདི་གསུངས་སོ། །
༈ རྗེ་བདེ་བའི་དབང་ཕྱུག་འགྲོ་བའི་མགོན། །སྤྲུལ་
སྐུ་ཟུང་འཇུག་ཧེ་རུ་ཀ། །གར་དགུའི་ཉམས་ལེན་བདེ་
སྟོང་ངང། །ཞལ་སྦྱོར་ལྷན་ཅིག་སྐྱེས་ལ་འདུད། །བརྡ་
མཐོང་ཙམ་གྱིས་དོན་རྟོགས་ཤིང། །ཟུར་གྱིས་གོ་བའི་
གང་ཟག་ལ། །ཐོས་པ་ཙམ་གྱིས་གྲོལ་བར་འགྱུར། །ཐ་

l
སྙད་ཚིག་གིས་མི་མཚོན་པ། ། ཟག་མེད་དོན་གྱི་ཡེ་ཤེས་
སྟེར། །བསྐྱོད་པ་བདེ་བའི་སྐད་ཅིག་ལ། །སྡུག་བསྔལ་མེད་
པ་དེ་ལྟ་བུར། །ཟག་བཅས་ཡིད་འདི་མི་ཆེས་པས། །བདེ་
སྟོང་ཏིང་ངེ་འཛིན་གྱི་རྒྱུན། །རྟོགས་པ་བྲལ་བའི་སེམས་
ལ་ཞོག །སངས་རྒྱས་ལྟ་བུའི་བླ་མའི་གསུང། །ཡང་བརྒྱུད་
པ་གཞན་ནས་འདི་སྐད་གསུངས། །མཚན་ཉིད་ལྡན་པའི་
རིག་མ་ལ། །སྒྱུ་རྩལ་གོམས་པར་གྱུར་པ་ཡི། །སྐྱེས་བུ་བྱ་
ལ་མདའ་རྩེ་(༦༨ན) བཞིན། །གོམས་པ་རྒྱུད་ལ་རྟག་བརྟེན་
ལ། །ཇི་ལྟར་ཞན་པའི་བག་ཆགས་འབྱུང། །གདོད་ནས་
དག་པའི་སེམས་རྒྱུད་འདི། ། གློ་བུར་རྐྱེན་གྱིས་མ་བསླད་
ན། །ནམ་མཁའ་བཞིན་དུ་འདུས་མ་བྱས། ། ཕྱིན་ཅི་མ་
ལོག་གནས་ལུགས་ཡིན། །ཡིད་ལ་བྱ་རྒྱུ་རྡུལ་དང་བྲལ། །
བཟུང་དུ་རྡུལ་ཙམ་མི་དམིགས་ཀྱང། །མན་ངག་རྒྱུད་ལ་
གོམས་པ་ཡིས། །ཚེ་ཡི་འདུ་བྱེད་གཏོང་བའི་ཚེ། །ཕ་རོལ་
ཕྱིན་པའི་དབྱིངས་སུ་ཐིམ། །དེ་ལ་སྐྱེ་བ་ཡོད་མ་ཡིན། །
ནམ་མཁའ་ལྟ་བུའི་རང་སེམས་དེ། །ན་བུན་རྟོག་པས་མ་
བསླད་ཅིག །རྗེ་ནཱ་རོ་པཎ་ཆེན་འདི་སྐད་གསུངས། །ཆོས་

ཚུལ་བཞིན་ཉམས་སུ་ལེན་པ་ལ། །སྙུག་དོང་བཅུག་པའི་
སྦྲུལ་བཞིན་དུ། །རྩོལ་བ་བྲལ་བའི་ལུས་མི་འགུལ། །ཡིད་
ལ་ཆགས་པའི་མྱ་ངན་རྣམས། ། །གནད་ལ་ཕོག་པའི་ཟུག་
རྔུ་ལྟར། །བྱ་བ་བཏང་བའི་སེམས་མི་ཡོང། །སེམས་གཉུག་
མའི་རང་བཞིན་གདོད་ནས་སྟོར།།ཐོ་བས་དངོས་པོ་
འཇོམས་པ་བཞིན། །མཐོང་དང་རེག་དང་དྲན་པས་གྲོལ།།
དོན་འདི་ལ་ལེགས་པར་གོ་བར་མཛོད། །འདི་ཕྱག་རྒྱ་
ཆེན་པོའི་སྒོམ་དབྱངས་ཡིན། །དམ་ཆོས་གཞན་ལ་ཕན་
གྱུར་ན། །ཤོ་སྦར་མ་བསྡམས་མེས་སྟོན་པ། །སྐལ་བར་
ལྡན་པའི་གང་ཟག་ལ། ། སྦ་བར་མི་བྱ་མན་ངག་སྦྱིན། །
ཅེས་གསུངས་སོ། ། །
དེ་ནས་བུ་ཆེན་རྣམས ་སོ ་སོ ་ཐ ་ད ད ་ཀྱི ་གདན་
སར་ཕེབས་པ་ལས། རྗེ་བཙུན་མི་ལ་ལ་ཞག་ཤས་སྡོད་
གསུངས་པ་ལྟར་བཞུགས་པས། རྗེ་མར་པ་ལ་ཐུགས་
སྲས་སྐལ་ལྡན་གྱི་བུ་སློབ་ཇི་སྙེད་ཡོད་པ་རྣམས་ལ་སྙན་
བརྒྱུད་ཀྱི་གདམས་ངག་མ་གནང་བར། ནཱ་རོའི་ལུང་
བསྟན་ལྟར་རྗེ་བཙུན་མི་ལ་ལ། བདེ་མཆོག་མཁའ་འགྲོ་

སྙན་བརྒྱུད་ཀྱི་དབང་གདམས་ངག་ཆ་ལག་དང་བཅས་
རྫོགས་པར་གནང་ཞིང། གཞན་ཡང་སྙན་བརྒྱུད་ཀྱི་ཆེ་
བརྗོད་སོགས་ཞལ་གདམས་མང་དུ་གནང་ནས་མགུར་
འདི་གསུངས་སོ། །
༈ བརྒྱུད་པ་ཀུན་ལ་ཡོད་མོད་ཀྱི། །མཁའ་འགྲོ་ཡོད་
ན་ཡོད་པ་ཡིན། །མེས་པོ་ཀུན་ལ་ཡོད་མོད་ཀྱི། །ཏཻ་ལོ་
ཡོད་ན་ཡོད་པ་ཡིན། །བླ་མ་ཀུན་ལ་(༦༨བ) ཡོད་མོད་ཀྱི། །
ནཱ་རོ་ཡོད་ན་ཡོད་པ་ཡིན། །གདམས་ངག་ཀུན་ལ་ཡོད་
མོད་ཀྱི། །སྙན་བརྒྱུད་ཡོད་ན་ཡོད་པ་ཡིན། །བསྒོམས་ཏེ་
སངས་རྒྱས་ཀུན་ལ་ཡོད། །མ་བསྒོམས་རྒྱ་ན་རྒྱ་བ་ཡིན། །
ཅེས་གསུངས་པས། རྗེ་བཙུན་མི་ལས། རང་རེའི་བརྒྱུད་པ་
དང་གདམས་ངག་རྣམས་ལ། རྒྱ་བོད་ཀུན་ན་གྲགས་ཆེ་
བ་གཞིར་བཞག་ཅིང། དེའི་སྟོབས་ཀྱིས་བོད་ན་ནི་སྙན་
གྲགས་བརྒྱུད་པ་གོང་མ་རྣམས་དང་ཁྱད་མེད་པ་འདི་
ག་ཡིན། རྗེ་རང་གི་བླ་མ་རྣམས་ལ་མོས་གུས་ཀྱི་གདུང་
ཤུགས་དང་མཛད་འཕྲིན་འདིས། བླ་མ་རིན་པོ་ཆེ་ལ་རྒྱ་
གར་ན་ཡང་སྙན་པར་གྲགས་པ་འདྲ་ལགས་ཞུས་པས། བླ་

མའི་ཞལ་ནས། ངའི་བརྒྱུད་པ་དང་གདམས་ངག་ལ་རྒྱ་
གར་ན་སྙན་གྲགས་ཆེ་བ་ལྟ་ཅི་སྨོས། ཁྱོད་ཟེར་བ་བཞིན་
ཁོ་བོ་རང་ལ་ཡང་བླ་མ་ལ་མོས་གུས་ཆེ་བར་གྲགས། དེ་
མི ་གྲ ག ས ་དོ ན ་ག ན ད ་འདི་དག་གིས་རང་དབང་མི་
འདུག་གསུངས་མགུར་འདི་གསུངས་སོ། །
༈ ངའི་བརྒྱུད་པ་སྙན་པར་མི་གྲགས་རྒྱུ། །མཁའ་
འགྲོ་ཆོས་ཀྱི་སྤྱན་ལྡན་ཡིན། །མེས་པོ་སྙན་པར་མི་གྲགས་
།ཏཻ་ལོ་སངས་རྒྱས་ཉག་གཅིག་ཡིན། །བླ་མ་སྙན་པར་
མི་གྲགས་རྒྱུ། །ནཱ་རོ་ཆོས་ཀྱི་སྒྲོན་མེ་ཡིན། །མི་ང་རང་
སྙན་པར་མི་གྲགས་རྒྱུ། །ནཱ་རོའི་ཐུགས་ཀྱི་སྲས་གཅིག་
ཡིན། །གདམས་ངག་སྙན་པར་མི་གྲགས་རྒྱུ། །སྙན་བརྒྱུད་
ཡིད་བཞིན་ནོར་བུ་འདི། །གཞན་ལ་མེད་པའི་ཁྱད་ཆོས་
ཡིན། །ཅེས་གསུངས་པས། རྗེ་བཙུན་མི་ལས། གཞན་ལ་
མེད་པའི་ཁྱད་ཆོས་སྙན་བརྒྱུད་ཐོབ་པས། རྗེ་བཙུན་མར་
པའི་གདམས་པ་རྣམས་བུམ་པ་གང་བྱོའི་ཚུལ་དུ་བྱུང་
བས་ཐུགས་ཚིམ་ཞིང། དེ་འབྲས་ཀྱིས་བོད་གངས་ཅན་གྱི་
ཁྲོད་འདིར་སངས་རྒྱས་བསྟན་པའི་ཉི་མ་ཤར་བས། འགྲོ་

བ་ཀུན་གྱི་མ་རིག་པའི་མུན་པ་བསལ་ནས་ཡེ་ཤེས་སྣང་
བས་ཉིན་མོར་བགྱིད་པ་ལགས་སོ། །
འགྲོ་ཀུན་དང་བ་འདྲེན་ཕྱིར་བཀོད་པ་སྐུའི་
རྫུ་འཕྲུལ་བསྟན་ཚུལ་ནི།
༈ གསུམ་པ་འགྲོ་ཀུན་དང་བ་འདྲེན་ཕྱིར་བཀོད་པ་
སྐུའི་རྫུ་འཕྲུལ་བསྟན་ཚུལ་ནི། རྗེ་བཙུན་མི་ལ་བླ་མའི་
དྲུང་ནས་(༦༩ན) འབྱོན་དུས་བླ་མས་སྐུ་ལྷ་སྐུ་དུ་མ་དང།
འབྱུང་བཞི་དང། ཅི་ཡང་མི་སྣང་བ་དང། འཇའ་ཚོན་
དང་འོད་དུ་སྣང་བ་ལ་སོགས་ཏེ་རྫུ་འཕྲུལ་སྣ་ཚོགས་
བསྟན་ནས་མཐོང་བས་ཡིད་ཆེས་སམ་གསུངས། མཐོང་
ལགས། ཡིད་མི་ཆེས་པའི་རང་དབང་མི་གདའ་བས།
བདག་རང་ཡང་བསྒོམས་ནས་འདི་འདྲ་བྱེད་དགོས་
སྙམ་པ་བྱུང་ལགས། ཞུས་པས། བུ་དེ་ཡིན་ད་འགྲོ་ན་ཡང་
སོང་ཞིག་གསུངས་ནས། རྗེ་བཙུན་མི་ལས་འཁྲུངས་ཡུལ་
དུ་བྱོན་པར་གདའ། དེའི་རྗེས་སུ་མར་པ་མགོ་ལེགས་ལ་
སོགས་པའི་བུ་སློབ་འགའ་དང་འགས་བླ་མའི་སྐུ་དགྱེས་

པ་རྡོ་རྗེ། འཁོར་ལོ་བདེ་མཆོག །གསང་བ་འདུས་པ། རྡོ་
རྗེ་ཕག་མོ་སོགས་སུ་མཐོང་བ་མང་པོ་རང་བྱུང་བ་ལ།
ཇི་ལྟར་ལགས་ཞུས་པས། དེ་ལྟར་ཀ་ཡིན་ཡོང་གསུངས།
བསྐྱར་ནས་ཇི་ལྟར་ལགས་པ་གསུང་དུ་གསོལ་ཅེས་
གསོལ་བ་བཏབ་པས། ང་ཡི་དམ་གྱི་བསྐྱེད་རིམ་གསལ་
བདོ་བ་དང། ཁྱོད་རང་རྣམས་ལ་དག་སྣང་ཤར་བ་
གཉིས་དུས་མཚུངས་སུ་མཐོང་བ་ཡིན་གསུངས། ཡང་ལ་
ལས་རྗེ་བཙུན་མར་པའི་གཟིམས་མལ་དང། གཞན་ཡང་
གང་བཞུགས་སར་སྐུ་དངོས་མ་མཐོང་བར་གསེར་གྱི་
སྒྲོམ་བུ་འོད་འཚེར་བ་དང། ལ་ལས་ཆུ་དྭངས་མེ་འཁྱིལ་
བ། ལ་ལས་མེ་འབར་བ། ལ་ལས་འཇའ་ཚོན། ལ་ལས་ཅི་
ཡང་མི་སྣང་བ། ལ་ལས་འོད་འཁྱིལ་ལེ་བ་སོགས་མཐོང་
སྣང་མི་གཅིག་པ་སྣ་ཚོགས་བྱུང་ཚེ་ཇི་ལྟར་ལགས་ཞུས་
པས། ཁྱེད་རྣམས་ལ་རྨི་ལམ་དུ་དེ་འདྲ་བྱུང་ན་སུ་ལ་འདྲི་
གསུངས། དེ་ཡང་རྗེ་རང་ལ་ཞུ་བས་གསུང་དགོས་ཞུས་
པས། འོ་ན་ངའི་འབྱུང་བ་ལྔའི་རྩ་ཐིག་རླུང་གསུམ་རྣམས་
དྭངས་མར་གྱུར་ཏེ་རང་གནས་སུ་བསྟན་པ་དང། ཁྱེད་

རང་རྣམས་སྣང་བ་དག་པ་དུས་མཚུངས་པའི་མཐོང་
སྣང་ཡིན་གསུང་མགུར་འདི་གསུངས་སོ། །
༈ གནས་པ་རྩ་ལ་གཡོ་བ་རླུང། །བཀོད་པ་བྱང་ཆུབ་
སེམས་ཀྱི་རྟ། །རོ་སྙོམས་ལྕག་གིས་ཡོངས་བསྐུལ་ནས། །
འོད་གསལ་འགྲོ་འོང་མེད་པར་རྒྱུག །སྐལ་ལྡན་སྐྱེས་བུས་
སྣ་ཚོགས་མཐོང། །ཞེས་གསུངས་སོ། །གཞན་ཡང་སྐྱེ་བ་
འདིའི་གོང་ན་སྟག་ལ་བཞོན་ནས་ནགས་དང། དུར་ཁྲོད་
ཉུལ་བ་ཞིག་དྲན་བྱུང། ད་གྲོང་འཇུག་གཅིག་ནས་གཅིག་
ཏུ་ཞུགས་པས། འཆི་བའི་མིང་(༦༩བ) ཡོད་ལ་མེད་ཞིག་
ཡོང་བར་འདུག་སྟེ། དཔལ་ནཱ་རོ་པའི་བཀའ་ལ་ངའི་འགྲོ་
དོན་ཨོ་རྒྱན་མཁའ་སྤྱོད་ཆེ་བས་ཤོག་གསུངས་པ་ལྟར་
འགྲོ་གསུངས། འདས་མ་འོངས་ཐོགས་མེད་དུ་མཁྱེན་པ་
དང། གཟིམས་ཁང་ནང་ནས་ཕྱིར་འབྱོན་པ་དང། ཕྱི་ནས་
ནང་དུ་འབྱོན་པ་ལ་སྐས་དང་སྒོ་ལ་འབྱོན་མི་དགོས་
པར། གང་འདོད་ལ་ཐོགས་རྡུགས་མེད་པར་བྱོན་པས།
སྲས་དཔལ་འོད་ན་རེ། རང་རེའི་ཕ་ཇོ་རྩིག་པ་དང་སྒོ་
ཡིས་ཀྱང་མི་ཐུབ་པས། བསྲུང་དགོས་བྱུང་ན་གང་གིས་

ཀྱང་མི་ཐུབ་པར་འདུག་གསུངས་པ་ལྟར། སྣང་བ་ལ་
ཐོགས་རྡུགས་མེད་པ་ལ་སོགས་ཏེ། ཟད་པར་ཟིལ་གནོན
གྱི་ཐུགས་དམ་མངོན་དུ་གྱུར་པས། རྟགས་དང་རྫུ་འཕྲུལ་
དཔག་ཏུ་མེད་པ་བསྟན་པའི་མཐར། ཡུམ་བདག་མེད་མ་
འོད་དུ་ཞུ་ནས་རྗེ་མར་པའི་ཐུགས་ལ་ཐིམ་པར་གྱུར་ཏོ། །
ལྔ་པ་བསྟན་པ་དང་སེམས་ཅན་གྱི་དོན་མཛད་ནས་
གཟུགས་སྐུ་ཆོས་དབྱིངས་སུ་ཐིམ་ཚུལ།
༈ ། ལྔ་པ་བསྟན་པ་དང་སེམས་ཅན་གྱི་དོན་མཛད་
ནས་གཟུགས་སྐུ་ཆོས་དབྱིངས་སུ་ཐིམ་ཚུལ་ནི། སྐུ་ཚེ་
ཧྲིལ་པོར་བསྟན་པ་དང་སེམས་ཅན་གྱི་དོན་ཁོ་ན་མཛད་
རྗེས། དགུང་ལོ་བརྒྱད་ཅུ་རྩ་བརྒྱད་བྱ་ལོ་རྟའི་ཟླ་བའི་
ཚེས་བཅོ་ལྔའི་ཉི་མ་རྩེ་ཤར་ལ་བསྙུང་གཞི་མེད་ཅིང།
ཐུགས་སྤྲོ་བའི་ཉམས་དང་ལྡན་པ་ལས། ནམ་མཁའ་ལ་
འཇའི་གུར་ཕུབ། མེ་ཏོག་སྣ་ཚོགས་ཀྱི་ཆར་འབབ་ཅིང།
རོལ་མོ་ཡིད་འཕྲོག་པ་སྣ་ཚོགས་ཀྱི་སྒྲ་དང། དྲི་བཟང་
དཔག་མེད་འཐུལ་བའི་ཚེ། ཞལ་འཛུམ་བག་དང་བཅས་

པའི་མུ་ལ། སྤྱན་ཆབ་བསིལ་ཞིང་ཐལ་མོ་སྦྱར་ནས། སྤྱན་
བཙུམས། དབུ་གུག་གུག་ཡན་ལག་བདུན་པ་མཛད་ཅིང་
འདུག་དུས། མར་པ་མགོ་ལེགས་ཀྱིས་ཅི་ལགས་ཞུས་པས།
མཆོད་པ་བཟང་པོ་ཤོམས་ཤིག །དཔལ་ནཱ་རོ་པ་དཔའ་
བོ་མཁའ་འགྲོའི་ཚོགས་དཔག་ཏུ་མེད་པས་བསྐོར་ནས།
ཞལ་བཞེས་ལྟར་ཁོ་བོ་བསུ་བ་ལ་ཕེབས་བྱུང། ད་ནི་ཕྱག་
ཕྱི་བྱས་དག་པ་མཁའ་སྤྱོད་ལ་འགྲོ་གསུངས་མཉམ་པར་
བཞག་པའི་ངང་ལ་བཞུགས་ཤིང། མར་པ་མགོ་ལེགས་ལ་
སོགས་པའི་གྲྭ་པ་རྣམས་ཀྱིས་མཆོད་པ་དཔག་ཏུ་མེད་
པ་བཤམས་ནས་ཕུལ་བའི་ཚེ། མེ་ཏོག་གི་ཆར། རོལ་མོའི་
སྒྲ་ལ་སོགས་པ་རྣམས་སྔར་བས་ཀྱང་ཆེ་བ་དང་བཅས་
གཤེགས་པ་ལགས་སོ། །(༧༠ན)
དེ་ལྟར་སྤྱིར་སངས་རྒྱས་བསྟན་པའི་ཉི་མ། སྒོས་
གངས་ཅན་ཁྲོད་ཀྱི་མུན་སེལ། གསང་སྔགས་བསྟན་པའི་
སྲོག་ཤིང། རྗེ་བཙུན་མར་པ་ལོ་ཙཱ་དེ་ཉིད་སྐྱེ་བ་སྔོན་
ནས་བྱང་ཆུབ་སེམས་དཔའ་སེམས་དཔའ་ཆེན་པོའི་རྣམ་
སྤྲུལ་ཡིན་པ་དང། མཚན་ལྡན་གྱི་བླ་མ་དམ་པ་རྣམས་

ཀྱི་བཀའ་དྲིན་གྱིས་ཡེ་ཤེས་ཀྱི་མཁའ་འགྲོ་རྣམས་ལས
གསང་སྔགས་ཀྱི་དབང་གདམས་པ་རྣམས་ཐོབ། ནང་
འོད་གསལ་གྱི་རྩལ་འབྱོངས་ཤིང་རླུང་སེམས་ལ་རང་
དབང་ཐོབ་པས། གྲོང་འཇུག་དང་རྫུ་འཕྲུལ། མངོན་པར་
མཁྱེན་པ་ལ་སོགས་པའི་ཡོན་ཏན་དཔག་མེད་མངོན་
གྱུར་དུ་མངའ་ཡང། སྦས་པའི་ཚུལ་དུ་བཞུགས་ནས། ཕྱི་
རོལ་ཐ་མལ་པ་རྣམས་དང་སྣང་བ་མཐུན་པའི་ཚུལ་དུ།
འདོད་པའི་ཡོན་ཏན་ལྔ་དང། འཇིག་རྟེན་ཆོས་བརྒྱད་ལ་
དགྱེས་བཞིན་རོལ་པའི་རྣམ་པའི་སྒོ་ནས། སྣོད་ལྡན་གྱི་
གང་ཟག་མང་པོའི་དོན་མཛད་པ་དེ་རྒྱལ་བའི་ཡུམ་རྒྱས་
པ་ལས། བྱང་ཆུབ་སེམས་དཔའ་འགའ་ཞིག་ལ་ནི་ཕ་དང་
མ་དགོས་ལ། ཆུང་མ་མི་དགོས་པ་ཡོད་དོ། །བྱང་ཆུབ་
སེམས་དཔའ་འགའ་ཞིག་ལ་ནི་ཕ་མ་དང་ཆུང་མ་དགོས་
ལ། བུ་དང་བུ་མོ་མི་དགོས་པ་ཡོད་དོ། །བྱང་ཆུབ་སེམས་
དཔའ་འགའ་ཞིག་ལ་ནི་ཕ་མ་དང། ཆུང་མ་དང། བུ་
དང་བུ་མོ་དང། འཁོར་ལ་སོགས་པའི་འདོད་ཡོན་ཐམས་
ཅད་དགོས་པ་ཡོད་དོ། །ཞེས་གསུངས་པའི་དོན་ཕྱི་མ་

སྙིང་པོ། རྣལ་འབྱོར་མ་རུས་པའི་རྒྱན་ཅན། ཀོ་སོ་རི་པ་
དང། རི་རི་པ་སྟེ་སིང་གྷ་གླིང་པ་སྐུ་མཆེད། ཛེ་ཏ་རི་པ།
ཀུ་སུ་ལུ་ཆེ་བ། པྲཛྙཱ་རཀྵི་ཏ། སྤྱི་ཐེར་བ་དང། པེན་ཏ་བ་
སྟེ་བལ་པོ་སྐུ་མཆེད། ཇོ་བོ་རྗེ་ཨ་ཏི་ཤ་རྣམས་ལགས་
སོ། །སྐུ་ལས་འཁྲུངས་པའི་སྲས་བདུན་ནི། དར་མ་མདོ་
སྡེ། དར་མ་བསམ་གཏན། ཆོས་དཔལ། མར་ལེབ། དཔལ་
འོད། གྲགས་འོད། བྱ་རིག་འཁོར་ལོ་རྣམས་སོ། །ཐུགས་ལ་
འཁྲུངས་པའི་ཡོངས་གྲགས་ཀྱི་བུ་ཆེན་བཞི་ནི། ཀ་བཞི་
བརྡ་བཀྲོལ་ལྟར་ཡིན་ལ། ལས་ཅན་གྱི་སློབ་མ་བཞི་ནི།
གཙང་གྱེར་ཕུའི་ཀློག་སྐྱ་ཆེན་པོ། འཕན་ཡུལ་གྱི་ཉ་མ་
དཔལ་མོ། འདམ་སྙིང་དྲུང་གི་མར་པ་མགོ་ལེགས། ལྷོ་
ལ་ཡག་གི་བ་རང་ལྦ་བ་ཅན་རྣམས་ལགས་སོ།།རྗེ་སྒྲ་
སྒྱུར་ཆེན་པོ་དེ་ཉིད་ཀྱི་གཟུགས་སྐུ་ཆོས་དབྱིངས་སུ་ཐིམ་
རྗེས་ཀུན་སངས་རྒྱས་སུ་ཡིད་ཆེས་ནས། དབུ་ལོ། ཕྱག་
སེན། ན་བཟའ་ལ་སོགས་པའི་དུམ་བུ་ལ་ཡང། ཡོན་ཆེན་
པོ་མང་དག་འབུལ་མཁན་བྱུང་བ་ལ་བརྟེན། སྐུ་གདུང་
ཡིད་བཞིན་ནོར་བུ་མ་ཞུ་བར་དར་ཟབ་ཀྱིས་དྲིལ་ནས་

ཆུང་པ་དང་(༧༡ན) ངན་རྫོང་སྟོན་པ་བྱང་ཆུབ་རྒྱལ་པོ་
གཉིས་བཀའ་བགྲོས་ནས་བསྒྲིགས་པའི་རྣམ་ཐར་ཕྱི་མོའི་
གཙོ་བོར་བཞུགས་པ་ལས། བླ་མ་རྔོག་པ། མཚུར་སྟོན།
མེས་སྟོན་རྣམས་ཀྱི་ཞལ་ནས་བྱུང་བའི་ཡིག་ཆ་ལ་སོགས་
རྣམ་དག་འཛོམ་པའི་ནང་ནས། སྐྱེ་འགྲོ་དང་བའི་མིག་
རྒྱན་མཆོག་ཏུ་གྱུར་པས། དོན་ལ་སྲིད་ཞིའི་དགོས་འདོད་
འབྱུང་བ་རིན་པོ་ཆེ་བཻ་ཌཱུརྱའི་ཕྲེང་བ་རྣམས་ཀྱི་ཐུགས་
རྗེའི་མིག་ལ། ལྷག་བསམ་གྱི་ལུང་ཚིག་སྡེབ་སྦྱོར་ལེགས་
པར་བརྒྱན་ནས། རྣམ་མཁྱེན་སངས་རྒྱས་ཐོབ་པའི་རྒྱན་
འདོད་རྣམས་ཀྱི་ཡིད་འཕྲོག་པར་བྱེད་པའི་རིན་ཆེན་
རྒྱན་གྱི་ཕྲེང་བ་འདི་ཉིད། དུར་ཁྲོད་ཉུལ་བའི་རྣལ་འབྱོར་
བ་ཁྲག་འཐུང་རྒྱལ་པོས། དབང་ཕྱུག་མི་ལ་རས་པ་
མངོན་པར་རྫོགས་པར་སངས་རྒྱས་པའི་གནས་མཆོག་ཆུ་
དབར་སྤྲུལ་སྐུའི་ཕོ་བྲང་དུ་ཡི་གེར་བཀོད་པའི་ཡི་གེ་པ་
ནི་ཤྲི་ལོ་པཎ་པ་འཇམ་དཔལ་ཆོས་ལྷའོ། །
སརྦ་མངྒ་ལཾ།། །།

《གངས་ཅན་ཁྱད་ནོར་》དཔེ་ཚོགས་ཆེན་མོའི་བསྡུ་སྒྲིག་དང་
ལས་ཞུགས་མི་སྣའི་མཚན་ཐོ།
བློ་བཟང་བསྟན་འཛིན། དབང་གྲགས། ལྷག་པ།
བློ་བཟང་ཆོས་འབྱོར། བློ་བཟང་འཕགས་མཆོག བློ་བཟང་དམ་ཆོས།
བསྟན་འཛིན་འཕྲིན་ལས། རྒྱལ་མཚན་བྱམས་པ། ཚེ་བརྟན་རྡོ་རྗེ།
བློ་བཟང་མཁྱེན་རབ། ཕུན་ཚོགས་ཚོགས་གཉིས། བྱམས་པ་རབ་འབྱམས།
བློ་བཟང་འཇིགས་མེད། ཡེ་ཤེས། འཕྲིན་ལས། བསྟན་འཛིན་ཤེས་རབ།
སམ་གྲུབ། བུ་ཆུང་། སྐལ་ལྡན། བསོད་ནམས་རྡོ་རྗེ། བཀྲ་ཤིས།
རྡོ་རྗེ་མཚོ། ཚེ་རིང་ཆོས་སྒྲོན། ལྷ་སྐྱིད། བསོད་ནམས་དབྱངས་ཅན།
ལྷག་པ་སྒྲོལ་མ། བྱམས་པ་ཆོས་སྒྲོན། བཀྲ་གཡང་།
སྐལ་བཟང་ལྷ་མོ། བདེ་སྐྱིད་སྒྲོལ་དཀར། སྒྲོལ་མ་ལྷ་འཛོམས།
ཚེ་དབང་སྐལ་བཟང་། ཚེ་དབང་གཡུ་སྒྲོན།

སྒྲ་སྒྱུར་མར་པ་ལོ་ཙཱའི་རྣམ་ཐར་ཆེན་མོ་མཐོང་བ་དོན་ཡོད།
བསྡུ་སྒྲིག་པ། སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས་བསྒྲིགས།
དེབ་ཚད། 850 ×1168 1\32
དཔར་ཤོག 8.75
པར་འདེབས་ཚན་པ། ལྷ་ས་མིང་ཤིན་པར་འདེབས་ཚད་ཡོད་ཀུང་སི།
པར་གཞི། 2016 ལོའི་ཟླ་4 པར་པར་ཐེངས་1 བཏབ།
པར་གྲངས། 500
ནང་ཁུལ་དཔེ་རྟགས། ZXCZZD2016NBZL27H
དཔེ་སྐྲུན་ཚན་པ། བོད་རང་སྐྱོང་ལྗོངས་དཔེ་མཛོད་ཁང་།

གངས་ཅན་ཁྱད་ནོར་དཔེ་ཚོགས།
པོད་ཕྲེང་ལྔ་བརྒྱ་བཅུ་སུམ།
